<CHAPTER ID="010-03">
3. A romák integrációjának európai uniós stratégiája (
<CHAPTER ID="015">
Az 1234/2007/EK rendelet (az egységes közös piacszervezésről szóló rendelet) módosítása (vita)
<SPEAKER ID="442" NAME="Elnök">
A következő pont a mezőgazdasági piacok közös szervezésének létrehozásáról, valamint egyes mezőgazdasági termékekre vonatkozó egyedi rendelkezésekről szóló, 1234/2007/EK rendelet (az egységes közös piacszervezésről szóló rendelet) módosításáról szóló tanácsi rendeletre irányuló javaslatról szóló vita - C7-0223/2009 -.
<SPEAKER ID="443" NAME="Mariann Fischer Boel">
a Bizottság tagja. - Elnök úr, hadd kezdjem azzal, hogy köszönetet mondok Önnek, amiért lehetővé tette a sürgősségi eljárást annak a két javaslatnak az esetében, amelyek reményeim szerint segíteni fognak a tejpiacon kialakult helyzeten - az egyik a tejnek a 186. cikk hatálya alá vonását javasolja, a másik pedig a kvótafelvásárlási rendszer kezelésére vonatkozik.
<P>
E javaslatok a legújabbak az általunk elfogadott, tejágazatra vonatkozó intézkedések sorozatában. Tudomásul vettem szeptember 17-i állásfoglalásukat, és remélem, megfigyelték, hogy számos ajánlásuk gyakorlati átültetése már megtörtént, vizsgálat alatt áll vagy a mai javaslatok vonatkoznak rájuk.
<P>
Ami az állásfoglalásukban említett hosszú távú intézkedéseket illeti, magas szintű csoportot állítottunk fel. Az első értekezlet már lezajlott, és arra számítunk, hogy jövő június végéig elkészül a végleges dokumentum.
<P>
Nagyon örülök, hogy elmondhatom: ma a tejpiacon az árak valóban nőnek, és nem látunk több intervenciós felvásárlást, mert a piaci árak kedvezőbbek, mint az intervenciós árak.
<P>
A javaslatomat illetően: a 186. cikk már számos termékkel kapcsolatban rendelkezik, a tej azonban nincs közöttük. A 2007-ben kezdődött, mostanában tapasztalt jelentős áringadozások megmutatták, hogy szükséges, vagy szükséges lesz a tejet is a cikk hatálya alá vonni, mert ezáltal a Bizottság gyorsabban tudna intézkedni.
<P>
Tegnap az agrárminiszterek tanácsülésén és a COMAGRI-ban bejelentettem a tejtermelőknek nyújtandó 280 millió eurós különtámogatást. Annak érdekében, hogy e juttatást gyorsan ki tudjuk fizetni, csupán a 186. cikkben foglalt jogalapra van szükségem. Az elgondolás szerint a pénzt olyan nemzeti keretösszegekben fogják kiutalni a 2008-2009-es év termelési mutatói szerint és természetesen a nemzeti kvóták felső határain belül, amelyeket a válság által leginkább érintett tejtermelők között megkülönböztetésmentesen osztanak majd fel. Még egyszer tehát: e lehetőséggel csak akkor élhetünk, ha a tejet felvesszük a 186. cikkben felsorolt termékek közé.
<P>
Amellett, hogy azt mondtam, bejelentettem egy 280 millió eurós támogatásnyújtás lehetőségét, fontos tudniuk, hogy az összeg sorsáról a költségvetési hatóságnak - azaz az Európai Parlamentnek és a Pénzügyminiszterek Tanácsának - az ECOFIN november 19-i ülésén kell majd döntenie. Azt is mondtam tegnap, hogy ez az utolsó rendelkezésemre álló pénzösszeg, annak a 300 millió eurónak a kivételével, amely pufferként szolgál a pénzügyi fegyelem fenntartásához. Fontosnak tartom elmondani, hogy a 186. cikk nem biankó csekk, amelyre a Bizottság által kiötlött gondolatok kerülnek. Ebben a stádiumban csak annyit mondhatok, hogy a különböző termékek (köztük akár a sajt) magánraktározása ennek várományosa, feltéve, hogy a piaci helyzet alapján indokoltnak találjuk.
<P>
A javaslat második része a kvótarendszer kezelése. A tagállamok ma már felvásárolhatnak kvótákat. Mi most azt vezetnénk be, hogy a tagállamok egyszerűen csökkenthessék a kvóta teljes nemzeti felső határát a piacról felvásárolt kvóták összegével. Ez önkéntes rendszer, hiszen döntéseink során nyilvánvaló volt, hogy a kiegészítő rendszerek politikailag nem működnének.
<P>
Örömmel várom véleményüket.
<SPEAKER ID="444" NAME="Albert Deß">
a PPE képviselőcsoport nevében. - (DE) Elnök úr, biztos asszony, hölgyeim és uraim, lelkesen üdvözlöm, hogy a sürgősségi eljárásra irányuló kérelem ma nagy többséggel elfogadásra került itt, a Parlamentben. Ezáltal jelzést küldtünk tejtermelőink felé, és nem húzódtunk el a felelősség elől. Más képviselőcsoportokban ülő képviselőtársaim kis csoportjával ellentétben mi e sürgősségi eljárásra irányuló kérelemben újabb eszközt látunk a tejtermelők nehéz időkben való megsegítésére.
<P>
Minden bizonnyal igaz, hogy e kérelem elég későn érkezett a Bizottság felől és a lehetőségekhez képest kevés. Ugyanakkor még mindig jobb, mintha semmit nem tennénk.
<P>
A javasolt visszavásárlási programmal kapcsolatos nézetek saját képviselőcsoportomban is merőben eltérőek. A programnak kötelezőnek kellene lennie, hogy egyáltalán legyen valami hatása. Ugyanakkor nem hiszem, hogy e Parlamentben vagy a Tanácsban ezt akarná a többség. Ráadásul néhány tagállam számára elfogadhatatlan lenne egy ilyen program, mivel ez a kiegyensúlyozó rendelkezés és a kvóták visszavágásával lenne egyenértékű. A kiemelt csoportokra vonatkozó kvótaemelésre való utalás már hatályban lévő döntés.
<P>
A tejnek és a tejtermékeknek a piaci zavarok esetén alkalmazandó sürgős intézkedések céljából a 186. cikk hatálya alá történő vonása üdvözlendő. Ugyanakkor módosítást fogok benyújtani arra vonatkozóan, hogy ez az intézkedés két évre korlátozódjon. Ha bizonyítja hatékonyságát, akkor majd megállapodunk a meghosszabbításról.
<P>
Végezetül szeretnék köszönetet mondani Önnek a 280 millió euróért. Biztos asszony, Ön valóban lekötelezte a Parlamentet. Tudom, hogy nem áll rendelkezésére több pénz. Azt kérném, hogy az állásfoglalásra irányuló - valószínűleg módosított - indítványt hagyják jóvá csütörtökön.
<SPEAKER ID="445" NAME="Paolo De Castro">
az S&D képviselőcsoport nevében. - (IT) Elnök úr, Fischer Boel asszony, hölgyeim és uraim, először is szeretném megragadni az alkalmat, hogy elmondjam, milyen örömmel tölt el az a felelősségtudat, amelyet a Ház ma délelőtt azzal mutatott, hogy elfogadta a tejágazatnak más mezőgazdasági termékekkel együtt az egységes közös piacszervezésről szóló rendelet 186. cikke hatálya alá vonására irányuló sürgősségi eljárást.
<P>
A piaci válság esetén történő beavatkozásra vonatkozó szabályok ezen ágazatra való gyors kiterjesztése lehetővé teszi számunkra, hogy markáns választ adjunk e különösen nehéz időben a gazdálkodásra mint egészre, és különösen a tejágazatra. Ezen a ponton elvárjuk a Bizottságtól, hogy vegye figyelembe, ahogy Fischer Boel asszony az imént mondta, a Parlament kéréseit, amelyek számos alkalommal rámutattak már, hogy az eddig hozott intézkedések a jelenlegi válság súlyossága miatt elégtelennek bizonyultak.
<P>
A Parlament által ma a Bizottság felé tanúsított nyitottságot nem a korlátlan eszközökkel való teljes felruházásként kell értelmezni, hanem egy drámai és teljesen kivételes helyzetben mutatott felelősségtudat gesztusaként.
<P>
Szeretném nyomatékosítani, hogy e tekintetben a Parlament fontosnak tartja a döntéshozatali eljárás valamennyi stádiumában való részvételt a demokratikus ellenőrzés biztosítása érdekében, és ezért úgy gondolom, hogy a Bizottságnak előre értesítenie kell a Parlamentet arról, hogy hogyan is fogja felhasználni a tejágazat esetében a 186. cikk értelmében ráruházott új hatalmi eszközt.
<SPEAKER ID="446" NAME="George Lyon">
az ALDE képviselőcsoport nevében. - Elnök úr, hadd mondjak köszönetet én is a biztos asszonynak, hogy ma este eljött azért, hogy további magyarázattal szolgáljon az általa kért hatáskörökről. Biztos asszony, mindenekelőtt hadd köszönjem meg Önnek, hogy pozitívan reagált a Ház által szeptember 27-én elfogadott állásfoglalásra. Üdvözlöm a lépéseket, amelyeket a tejtermelők számára nagyon komoly helyzet megvizsgálásának és stabilizálásának érdekében tett. Ugyancsak üdvözlöm a szerkezetátalakításra tett 280 millió eurós felajánlását.
<P>
Javaslatának első részét illetően a mindannyiunk által ma felvetendő kérdés a következő: miért kérik tőlünk, hogy sürgősségi intézkedéseket fogadjunk el e kései stádiumban és ezek segíteni fogják-e a piac felépülését? Hiszen nyilvánvaló, ahogy Ön is mondta beszédében, a felépülés első hajtásai már megmutatkoztak. Nem vagyok meggyőződve arról, hogy a javasolt kvótamódosítások nagy változást fognak hozni, de mivel azok a tagállamok önkéntes döntésein múlnak, e képviselőcsoport biztosan nem fog az engedélyezésük ellen szavazni.
<P>
Folytatva a 186. cikk hatályának a tejre és tejtermékekre történő kiterjesztésére irányuló javaslattal, tapasztalataim szerint a miniszterek - illetve esetünkben a biztosok - rendszerint azért jönnek a parlamentekbe, hogy arra kérjenek hatásköröket, hogy egy probléma megoldása érdekében lépéseket tudjanak tenni. Ma este úgy tűnik, hogy úgy kérik tőlünk a Bizottság hatáskörökkel való felruházását, hogy nem mondják el előtte pontosan, hogy milyen intézkedésre is fogják azokat felhasználni.
<P>
Ha jól értettem korábbi hozzászólását, megemlítette, hogy e többlethatáskörre a 280 millió euró kifizetésének jogalapjaként van szüksége. Hálás lennék, ha tisztázná, hogy erről van-e szó. Ezért kéri a hatáskör kiterjesztését? Ugyanis valamennyien azon aggódunk, hogy nem biankó csekket nyújtunk-e át a Bizottságnak.
<P>
Biztos asszony, azt mondta, pénzügyileg az utolsó tollig le lett kopasztva, így ha más ötlete lenne további intézkedésre, akkor nyilvánvalóan nincs pénzügyi lehetősége semmilyen jelentősebb lépésre. Képviselőcsoportunk kizárólag abban az esetben engedélyezi e hatásköröket, ha azok időben korlátozottak és extrém körülményekre szorítkoznak.
<SPEAKER ID="447" NAME="Martin Häusling">
a Verts/ALE képviselőcsoport nevében. - (DE) Elnök úr, hölgyeim és uraim, végre történik előrelépés ebben a vitában. Újfent ismét a Bizottságnak kell minden felelősséget vállalnia. Ma délelőtt valami mást láttunk, bár szerettük volna, ha a Parlamentet jobban bevonják. Hadd mondjam el őszintén, hogy mi nem vagyunk a pénzügyi támogatás ellen. Ugyanakkor világossá kell tennünk, hogy ez a támogatás csak egy csepp a tengerben, a kifejezés legszorosabb értelmében.
<P>
A Luxembourgban hozott döntések sajnos megint csak nem segítettek kiegyensúlyozni a kínálatot és a keresletet, ami természetesen kulcselem ebben a kérdésben. A kvóták önkéntes felvásárlása szép és jó, azonban nincs számottevő hatással, mivel nem járul hozzá jelentősen a volumen csökkentéséhez.
<P>
Tegnap már említettem, hogy megfelelő jelentőséget kell tulajdonítanunk a Számvevőszék jelentésének, és hosszú távra tervezett politika végrehajtását kell elindítanunk, valamint figyelembe kell vennünk a Számvevőszék által mondottakat. A Szék elmondta, hogy a jövőben a kínálatot kell irányítanunk, különben az egész rendszer finanszírozhatatlan lesz, és minőségi termékek európai piacán alapuló tejpolitikára van szükségünk.
<P>
Az export-visszatérítéseket a lehető leggyorsabban félre kell tennünk - ezt már régóta kérjük, és gyakran rámutattunk ezen intézkedések katasztrofális következményeire.
<P>
Olyan politikára van szükségünk, amely túlmutat a jelenlegi válságon, és hosszabb távú válaszokat várunk a Bizottságtól is. A Bizottság sajnálatosan eddig nem szolgált ilyen válaszokkal, különösen annak tekintetében nem, hogy hogy kell megerősítenünk a termelői szervezeteket annak érdekében, hogy nagyobb piaci erőhöz juttassuk őket, a szupermarketláncokat pedig visszafogjuk.
<SPEAKER ID="448" NAME="James Nicholson">
az ECR képviselőcsoport nevében. - Elnök úr, először is szeretném elmondani, hogy természetesen üdvözlöm a döntést, és úgy gondolom, hogy a bizottságban tegnap este, a plenáris ülésen pedig ma este folytatott vita révén jobban látjuk a helyzetet. A valóság, és véleményem szerint sok tejtermelő frusztrációjának oka az, hogy miközben bizonyos mértékben látták már felbukkanni a Lyon úr által említett bimbózó hajtásokat, ez a pénz még nem érkezett meg a bankszámlájukra. Így ez egyfajta frusztrációt okoz a tejtermelők számára. Sokan közülük már jó ideje pénzügyi nyomás alatt állnak. Helyénvaló és hasznos, hogy erről beszélhetünk, mert most már belátom, hogy szükség van a 186. cikk bevonására, hogy ezt a pénzt a lehető leggyorsabban közvetlenül a termelőkhöz juttassuk. Véleményem szerint ez a kihívás.
<P>
Tetszett Deß úr ötlete a módosításról, és ha ezt előterjeszti, akkor úgy gondolom, támogatnám e két vagy akár három évre korlátozódó módosítást a cél elérése érdekében. Ugyanakkor továbbra sem győz meg a felvásárlási rendszer. Ezt meg kell tennünk az ágazat megvédése érdekében.
<SPEAKER ID="449" NAME="Patrick Le Hyaric">
a GUE/NGL képviselőcsoport nevében. - (FR) Elnök úr, biztos asszony, kötelességemnek tartom ma este újra elmondani, hogy az Önök által itt javasolt pénzügyi intézkedések mindössze egy cseppet jelentenek a válság és a tejtermelők által ma megélt elkeseredettség tengerében.
<P>
Ön 280 millió eurót fog felszabadítani, miközben csupán néhány héttel ezelőtt ez az összeg még 600 millió euró akart lenni. Ön tehát egy 1000 eurós egyszeri kifizetést akar eszközölni azoknak a gazdáknak, akik naponta 100-200 eurót veszítenek. Ezért valódi pénzügyi vészhelyzeti tervet kérünk, nem pedig ragtapaszt egy életveszélyes betegség kezelésére.
<P>
Másrészről Ön közpénzt akar felhasználni a tejelőtehenek levágását és tejgazdaságok bezárását célzó hatalmas tervhez. Így tejtermelőink jövőjét rombolja le, hiszen a fiatal gazdákat érinti ez leginkább, a kistermelőket, azokat, akik tejtermékeket és minőségi sajtot állítanak elő, és akik óvják a környezetet.
<P>
Hogyan van bátorsága ilyen javaslattal előállni, amikor annyi család nem jut élelemhez, kezdve a tejjel, Európában és másutt? Hozzátenném, hogy a terve révén a jövőben tejhiánnyal néznénk szembe.
<P>
A tény az, hogy amikor olyan erősen dicsérik előttünk a Lisszaboni Szerződést, igencsak meglepő, hogy végre akarják hajtani a rendelet 186. cikkét, amely teljes jogkörrel ruházza fel Önöket. Megvolt ez a teljes jogkörük, és épp ennek révén döntöttek a kvóták liberalizálása mellett, ami a mai válságba taszított bennünket a gyártók és forgalmazók kizárólagos javára, hiszen az Európai Számvevőszék még ma is hangsúlyozza, hogy 2000 és 2007 között a tejtermékek fogyasztói ára 17%-kal nőtt, míg a termelői árak 6%-kal estek.
<P>
Biztos asszony, még egyszer elmondom, hogy sürgősen, nagyon sürgősen nagy összegű támogatást kell nyújtani a mezőgazdasági ágazatnak egy jelentős európai vészhelyzeti alap formájában, vissza kell térnünk a mezőgazdasági minimálárak politikájához, és nem szabad hagynunk, hogy a kapitalista piac tönkretegye tejtermelőinket.
<SPEAKER ID="450" NAME="Krisztina Morvai" AFFILIATION="NI">
(HU) Biztos asszony! Természetesen igennel fogok szavazni, noha tudom, hogy ez a könyöradomány semmit nem old meg a gazdák számára. Van azonban három kérdésem. Az egyik: Mi az Ön számára ennek a válságnak a tanulsága? Levont-e valamiféle tanulságot? Ezt a válságot, biztos asszony, nem valamiféle természeti csapás, egy cunami vagy hasonló okozta, hanem rossz döntések sorozata és egy alapvetően elhibázott mezőgazdasági politika, agrárpolitika. Mit tud Ön ígérni a gazdáknak a jövőre nézve? Hogy fogják elkerülni a jövőben a hasonló válságot? Erre szeretném az Ön határozott és részletes válaszát hallani.
<P>
A következő kérdésem: Ön azt mondta tegnap a bizottsági meghallgatáson, hogy a tagállamok szabadon használhatják fel ezt az összeget. Mit jelent ez pontosan? Megtehetik-e a tagállamok, hogy igazságosan osztják el ezt a pénzt, úgy hogy nem az agrobiznisznek adják, nem a nagyüzemeknek, hanem a kisgazdáknak, a családi gazdálkodóknak, akik a legjobban rászorulnak, akiknek a megélhetésük múlik ezen? Ők azok, akik a leginkább súlyos helyzetbe kerültek, és a másik nagy csoport pedig az új tagállamok gazdái, különösen kisgazdái. Hogyan óhajtja felszámolni azt a tűrhetetlen diszkriminációt, ami abból ered, hogy nekünk, például a magyaroknak a piacaink 100%-át kellett odabocsátani az Európai Uniónak, és a támogatásoknak a tört hányadát kaptuk. Hogy és mikor fogják ezt az igazságtalanságot és jogtalanságot felszámolni?
<SPEAKER ID="451" NAME="Giovanni La Via" AFFILIATION="PPE">
(IT) Elnök úr, Fischer Boel asszony, hölgyeim és uraim, üdvözlöm a biztos asszony azon döntését, hogy eljött a Parlamentbe ismertetni a tejágazati intézkedéscsomagot.
<P>
A javasolt intézkedések tartalmát tekintve - az ezekre vonatkozó megfelelő működési adatok hiányának ellenére - úgy gondolom, hogy jó irányban mozdulunk el a tejtermelőink által napjainkban tapasztalt problémák megoldása felé. Ugyanakkor nem hiszem, hogy a javasolt intézkedések önmagukban meg tudnák oldani az előttünk álló problémákat. Mindazonáltal úgy gondolom, hogy létfontosságú, hogy megszavazzuk az 1234/2007/EK rendelet 78. és 79. cikkének módosítására irányuló javaslatot.
<P>
Ami az egységes közös piacszervezésről szóló ugyanazon rendelet 186. cikkét illeti, először is hangsúlyozni szeretném, hogy a cikk a) és b) pontjai különböző áruk tekintetében különböző szintű védelmet írnak elő: egyes termékek esetében akkor történik beavatkozás, ha az árak jelentős mértékben emelkednek vagy csökkennek, míg más - sertéshús, olívaolaj és egyéb - termékek esetében csak akkor, ha az árak jelentős mértékben emelkednek. Véleményem szerint ez elfogadhatatlan ellentmondás.
<P>
Szeretnék előterjeszteni az Európai Néppárt (Kereszténydemokraták) képviselőcsoport nevében is egy módosítást a célból, hogy biztosítva legyen, hogy a Bizottság tájékoztatja a Parlamentet a 186. cikkben előírt intézkedések meghozatala előtt, és úgy gondolom, hogy ez a módosítás összeegyeztethető azzal, amit az Európai Szocialisták és Demokraták Progresszív Szövetsége képviselőcsoport az imént javasolt.
<P>
Végezetül felkérem a biztos asszonyt, hogy a Parlament szeptember 17-i állásfoglalásában szereplő kérésének megfelelően növelje a de minimis támogatás összegét valamennyi termelő ágazat vonatkozásában, függetlenül a jelenleg érvényben lévő nemzeti felső határoktól.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Elnök úr, biztos asszony, sajnos valamennyien tisztában vagyunk az európai tejágazat súlyos állapotával. Politikai képviselőcsoportom hónapok óta kéri, hogy fogadjunk el sürgősségi intézkedéseket a tönkremenetel fenyegette tejtermelők ezreinek megmentése érdekében. Ennek érdekében elfogadtuk saját indítványainkat és támogattuk más képviselőcsoportok ilyen irányú indítványait.
<P>
Nincs más választásunk, mint üdvözölni a Bizottság kezdeményezéseit, akármilyen elégtelennek is tűnnek. Ezért szavazta meg ma délelőtt az Európai Szocialisták és Demokraták Progresszív Szövetsége képviselőcsoport a sürgősségi eljárást. Ugyanakkor javasolni és kérni fogjuk, hogy az Európai Parlamentet folyamatosan tájékoztassák az elkövetkező napokban a Bizottságra most általunk ruházott jogkörben hozandó intézkedésekről. Továbbra is minden tőlünk telhetőt el fogunk követni a piaci egyensúly visszaállítása érdekében, hogy az megfelelő jövedelmet biztosítson a termelőknek, ahogy azt a Lisszaboni Szerződés megerősítette.
<SPEAKER ID="453" NAME="Marit Paulsen" AFFILIATION="ALDE">
(SV) Elnök úr, nyilvánvalóan azonnali fellépésre van szükség, mihelyt egy ágazatban felüti a fejét a válság, ahogy ez a bankszektorban, az autóiparban és a tejtermelők esetében történt. Ilyen válságok azonban újra és újra kitörnek. Lehetséges, hogy legközelebb nem a tejágazat lesz az áldozat. Talán a gabonaipar vagy valami más.
<P>
Engedjék meg, hogy kicsit továbbvigyem ezt a vitát a konkrét témánál: nem orvosolhatjuk folyton csak a sürgős problémákat. Meg kell találnunk az időt, az energiát és a politikai tervezést egy olyan közös agrárpolitika létrehozására Európa számára, amely erős, fenntartható, rugalmas, és amely megszünteti a várható áringadozások negatív következményeit. Azt szeretném, ha a vidék életképes lenne Európában, márpedig a vidék nem élhet gazdálkodók és állatok nélkül!
<SPEAKER ID="454" NAME="Martin Häusling" AFFILIATION="Verts/ALE">
(DE) Elnök úr, Bové úr sajnos nem tud itt lenni ma este, ezért megint én beszélek. Több kérdésem is van a biztos asszonyhoz. Valóban, komolyan azt hiszi, hogy e pénzösszeg kifizetésével abbamaradnak a tüntetések? Ahogy korábban mondtam, úgy gondolom, hogy a Parlament ma délelőtti döntésével gyakorlatilag biankó csekket adunk a Bizottságnak, hiszen nem tudjuk, mit fog kezdeni vele. Elmondom még egyszer: a Bizottság nem részese a probléma megoldásának, hanem konkrétan a probléma része. Tartom e nézetem.
<P>
Mégis elfogadom én is a döntést - mivel úgy kell látniuk a tényeket, ahogy vannak, és ez lett eldöntve -, és elmondanám képviselőtársaimnak, hogy korlátoznunk kell ezen intézkedéseket. Kezelhető időszakra kell korlátoznunk, hogy mi a Parlamentben visszavehessük a kormányt.
<P>
Van egy másik kérdésem is Önhöz, biztos asszony, mivel minden program esetében többször elhangzik, hogy továbbra is ösztönöznünk kell a szerkezetátalakítást. Nos, mit ért Ön szerkezetátalakítás alatt? Komolyan helyesnek véli azt, hogy továbbra is pénzt adjunk tulajdonképpen azért, hogy a kisebb gazdálkodókat arra ösztönözzük, hogy feladják vállalkozásukat annak érdekében, hogy a nagyobb gazdaságoknak pénzt tudjunk adni? Ez a politika már nem vezet célra. Biztosítanunk kell, hogy a pénzt célirányosan használjuk fel, különösen a hátrányos helyzetű régiókban, hogy azokban fenntarthassuk a leginkább veszélyeztetett struktúrákat.
<SPEAKER ID="455" NAME="João Ferreira" AFFILIATION="GUE/NGL">
(PT) Elnök úr, biztos asszony, a Bizottság által ismertetett javaslat elismeri a tejágazatra irányuló politikájának kudarcát, nem érinti azonban az ágazatra vonatkozó katasztrofális alapvető politikai iránymutatásait. Az itt emlegetett milliók messze az alatt vannak, amire a zuhanó árak miatt szenvedő termelők kárpótlása érdekében szükség lenne.
<P>
Az elhangzottakkal szemben fontos, hogy megfordítsuk azt az utat, amelyen a KAP eddig haladt, amely során az egymást követő reformok hatástalanították a piacot, a kvótákat és a termelői jogokat szabályozó eszközöket, és ennek eredményeképpen sok ezer termelő fokozatosan elhagyta az ágazatot. Munkahelyek ezrei forognak kockán: a gazdálkodástól, és különösen a tejágazattól függő egész családok vannak veszélyben. Hatalmas régiók forognak kockán, ahol egyre inkább megműveletlenül hagyják a földeket, aminek társadalmi és környezeti hatásai drasztikusak.
<P>
Mindez azonnali beavatkozásért kiált, amely a termelők számára visszaállítja a tisztességes árakat, ez azonban több forrást igényel, mint amit most itt rendelkezésre bocsátottak. Mindenekelőtt - és most elismétlem - a helyzet nagyobb hatályú intézkedéseket kíván, amelyek nem pusztán csillapító hatásúak, úgymint a tejkvóták évenkénti emelésének eltörlése és az emelésről szóló döntést megelőző szintre való csökkentése, valamint a kvótarendszer 2015-ös eltörlésére vonatkozó határozat hatályon kívül helyezése.
<SPEAKER ID="456" NAME="Diane Dodds" AFFILIATION="NI">
Elnök úr, ahogy e Ház képviselőinek többsége, én is megszavaztam ma a 186. cikkel kapcsolatos sürgősségi eljárást. A tejágazat számára minden pénzügyi támogatás sürgető a túlélés érdekében, különösen a például Észak-Írországban is működő kis családi gazdaságok túléléséhez.
<P>
Ha - ahogy mondja, biztos asszony - a 280 millió eurós alap létrehozásához a 186. cikk módosítására van szüksége, akkor én teljes mértékben támogatom. Csak remélni tudjuk, hogy ez a pénz gyorsan ki lesz fizetve és szét lesz osztva. Sok gazda már így is túl sokat várt a szükséges támogatásra.
<P>
Ugyanakkor nem vagyok meggyőzve a 65-84. cikkre vonatkozó javaslatokkal kapcsolatban. Majdnem bizonyos, hogy ezeknek nem lesz hatása az Egyesült Királyságra, és számos kérdés övezi őket, különösen azért, mert úgy érzem, egyenlőtlen feltételeket fog teremteni Európa régiói között, és a Bizottság jelenlegi politikája fényében ellentmondásosnak tűnik.
<SPEAKER ID="457" NAME="Christophe Béchu" AFFILIATION="PPE">
(FR) Elnök úr, a politikában következetességnek kell lennie. Az elmúlt néhány hét során sokan közülünk intézkedéseket kértek a Bizottságtól. Ha javaslatokat tárnak elénk, megszavazzuk azokat, még akkor is - egyetértek az elhangzottakkal - ha késve érkeznek, és akkor is, ha mind az Európai Parlamentben, mind a miniszterek körében elfogadott álláspontok révén kellett kicsikarni.
<P>
Ez az összeg, amely rövid távon nagyon hasznos lesz, nem oldja meg, ahogy mások már elmondták, a kvóták tervezett felszámolásának módjára vonatkozó hosszú távú kérdéseket. Ha képesek akarunk lenni legyűrni és megelőzni a mezőgazdasági termelői ágazatban sorozatosan felbukkanó válságokat, semmi esetre sem tehetjük ezt termelésszabályozási és -ellenőrzési eszközök, vagy a kettő kombinációja nélkül.
<P>
De ma este nem ez a kérdés téma. Ma az a kérdés, az egyetlen kérdés, ami e pillanatban számít, a 186. cikk. Biztos asszony, egy egyszerű kérdésem van: mire szolgál a 186. cikk, mikortól és milyen módon?
<SPEAKER ID="458" NAME="Iratxe García Pérez" AFFILIATION="S&amp;D">
(ES) Elnök úr, biztos asszony, egy hónappal ezelőtt egy parlamenti állásfoglalásról és a tejágazatban való beavatkozásra irányuló javaslatokról vitáztunk. Ma két új intézkedéssel kell foglalkoznunk: a kvótakezelés módosításával és a 186. cikkre vonatkozó intézkedéssel; mindkettő esetében elfogadtuk a sürgősségi eljárást, ahogy kérték.
<P>
Ugyanakkor, biztos asszony, az ágazatra egészként kell tekinteni, és nem helyes csak így csepegtetni a javaslatokat egy olyan kérdésben, amelyet már hónapok óta igyekszünk megoldani.
<P>
Közös, európai megoldásokat várunk. E tekintetben az összes ágazatra vonatkozóan bejelentett minimumtámogatás-emelés torzulásokat fog okozni a tagállamok között és nehezíteni fogja a KAP egységes alkalmazását.
<P>
Végezetül egy záró gondolat: 280 millió eurós támogatásról beszélünk, amelyet természetesen üdvözlünk, de szeretném emlékeztetni, biztos asszony, hogy ez a Parlament állásfoglalást fogadott el, amelyben a tejágazatot sújtó válság kezelésére 600 millió eurós különtámogatást igényel.
<SPEAKER ID="459" NAME="Britta Reimers" AFFILIATION="ALDE">
(DE) Elnök úr, hölgyeim és uraim, gazdálkodóként a 78. és 79. cikk benyújtott módosításában a Bizottság a mezőgazdasági reform révén megvalósuló eddigi helyes útról való letérését látom a hatékony és előretekintő gazdaságok kárára.
<P>
Veszélyes az öncélú babrálás, amikor már oly közel vagyunk az idáig a tejtermelők számára inkább hátrányos tejkvótarendszer végső megszüntetéséhez. A területen véghezvitt fejlesztések is lekörözték, mivel a piac már kezd végre magához térni. Ezért elvetem ezt a módosítást.
<P>
Könnyen észrevehető, hogy a Bizottság a saját céljaira használja fel azt, hogy a Parlament sürgős intézkedéseket követel. Teszi ezt úgy, hogy röviddel a Lisszaboni Szerződés hatálybalépése előtt megpróbál olyan állandó jogkört biztosítani magának, amely révén a Parlament hozzájárulása nélkül cselekedhet a 186. cikk mostani módosítása révén. Ezért elvetem ezt a módosítást.
<P>
Ugyanakkor azt elfogadom, ha a Parlament a Bizottságot olyan jogkörrel ruházza fel, amely válság esetén, korlátozott időre szól. Ezt a Parlament a jövőben is megtehetné nagyon gyors hatállyal az eljárási szabályzat 142. szabálya révén.
<SPEAKER ID="460" NAME="Richard Ashworth" AFFILIATION="ECR">
Elnök úr, a tejágazat válságban van, és szeretnék ezúton köszönetet mondani, valamint tiszteletemet kifejezni a biztos asszonynak a nagyon időszerű fellépéseiért, amelyek - úgy gondolom - abszolút helyénvalóak. Úgy gondolom, hogy a 280 millió eurós összeg reális, és az ágazat örömmel fogja fogadni. Meg vagyok győződve, hogy a 186. cikk értelmében jogköröket kell biztosítanunk annak érdekében, hogy e támogatás időben eljusson a termelőkhöz, ezért támogatom. Támogatom, bár jobb szeretném, ha ezt az engedélyt korlátozva, legfeljebb 2013-ig adnánk meg.
<P>
A nemzeti kvótavisszavásárlási rendszert illetően, amelybe - megjegyzem - bele fog tartozni a kvótákat túllépő termelőktől beszedendő többletilletékek megemelésének jogköre is, vannak fenntartásaim. Úgy gondolom, hogy ez a hatékony és fejlődőképes termelőket sújtja - gyakran fiatal embereket, azokat a fiatal embereket, akik ágazatunk éltető elemei lesznek a jövőben -, és véleményem szerint csak rossz üzeneteket közvetít.
<P>
Nagyon ingatag piacon élünk, ezen iparágnak pedig nem rövid távú reakciókra, hanem hosszú távú stratégiára van szüksége. Régóta támogatom a biztos asszonyt az iparág jövőjére vonatkozó hosszú távú elképzeléseiben, és arra biztatnám, hogy haladjon tovább ezen az úton, amely hosszú távú stratégiát, és nem rövid távú reakciót jelent.
<SPEAKER ID="461" NAME="Jarosław Kalinowski" AFFILIATION="PPE">
(PL) Elnök úr, remélem, hogy a tejtermelők már maguk mögött tudhatják a legrosszabb időszakot. Ebbéli reményemet erősíti a tejtermelők jövő évi 280 millió eurós támogatásáról szóló döntés. Ugyanakkor továbbra is fennáll az alapkérdés: hosszú távon mit kellene tenni a tejtermeléssel és a tejtermelőkkel? Ez ügyben a legfontosabb kérdés a tejtermelési kvóták jövője.
<P>
Jelenleg két megközelítés létezik. Az első, amely a közös agrárpolitika felülvizsgálatának terméke, a termelési kvótákat fokozatosan növeli és 2015-ös megszüntetésüket célozza. A második megközelítés, amelyet az Európai Bizottság jelenlegi javaslata tartalmaz, a tejkínálatnak a nemzeti kvóta túllépéséért járó illeték új számítási módjával történő korlátozását célozza. E két megközelítés ellentmond egymásnak.
<P>
Én személy szerint a kvóták megtartását támogatom, de csak abban az esetben, ha a kvóták uniós országok és termelők közötti elosztása objektív és igazságos kritériumokon alapul. Az ilyen objektív és igazságos kritériumok kidolgozása nagyon bonyolult lenne, de talán megér egy kísérletet. A kiterjesztésről szólva - én teljes mértékben támogatom a 186. cikk hatályának kiterjesztését, de véleményem szerint mellékelni kellene hozzá a Bizottság szerepének és az általa felhasználható eszközök meghatározását.
<SPEAKER ID="462" NAME="Alan Kelly" AFFILIATION="S&amp;D">
Elnök úr, a következőt mondanám a biztos asszonynak: ha megenged egy szójátékot, a tejválság olyasvalami, amiből a Bizottság disznófület csinált; ezt mondják Írországban arra, ha valaki teljesen elfuserált valamit.
<P>
Még csak 18 hónap telt el azóta, hogy azt mondta: a tejárak jelentősen emelkedni fognak, majd azt láttuk, hogy egyes országokban a felére csökkentek. Ezért kell, hogy a Bizottság gyorsabban be tudjon avatkozni a piacon, és ez az indítvány ebből a szempontból pozitív.
<P>
Munsteri választókerületemben, Írországban, sok tejtermelő, nagy- és kisgazdák, és különösen családi gazdaságok, épp csak megélnek, vagy a csőd közelében ingadoznak. Összevetik a nehézségeiket és a számukra felajánlott bagó összeget, míg másokat, a bankokat és a bankárokat, hatalmas összegekkel tömik ki.
<P>
(Az elnök megkéri a felszólalót, hogy lassabban beszéljen.)
<P>
A tegnap bejelentett 280 millió eurós tejalap üdvözölendő, de csupán ragtapasz egy sokkal nagyobb bajra. A Ház tavaly szeptemberben megszavazta, hogy 600 millió eurónyi összeget kell rendelkezésre bocsátani. Annak érdekében, hogy szolidaritást mutassunk különösen a kisebb gazdákkal, ezt a számot meg kellene tartanunk. A Bizottság következő prioritásként a tejkínálat egész kérdésének kezelését kell, hogy kitűzze. Szilárdan hiszek ebben. Amíg csak kezelgetjük, további problémák merülnek fel, és gyorsan el fog fogyni a ragtapaszunk.
<SPEAKER ID="463" NAME="Elisabeth Jeggle" AFFILIATION="PPE">
(DE) Elnök úr, biztos asszony, igen, el kellene fogadnunk a tejnek a 186. cikkbe való felvételét, és remélem, hogy ezt meg is tesszük holnap. Nem kritizálhatjuk állandóan a Bizottságot, hogy túl lassan cselekszik, lemaradozik vagy, hogy mindig derűsebben festi le a helyzetet, mint amilyen az a valóságban.
<P>
A Bizottságnak most lehetősége van arra, hogy gyorsan cselekedjen és ezt a lehetőséget meg kell adnunk neki; emellett folyamatosan mutatnunk kell felé az elszámoltatási szándékunkat. Deß úrnak az Európai Néppárt (Kereszténydemokraták) képviselőcsoport nevében javasolt módosítása révén ezt meg is tehetjük majd együtt. A sokak által említett 280 millió euró csupán csepp a tengerben. Ugyanakkor el kell ismernünk, hogy a pénzügyi év végénél járunk. Meg kell értenünk, hogy egyszerűen nincs több rendelkezésre álló pénz.
<P>
Hogyan kellene kezelnünk az egész helyzetet? Szeretnénk, ha a válság által leginkább sújtott tejtermelők megkapnák a 280 milliót. A tejpiacról beszélünk, de ezek valódi emberek, és valódiak a vidéki területek, amelyekről vitázunk, és amelyekről mindig azt mondjuk, hogy meg akarjuk védeni, amikor más témákat tárgyalunk. Biztos asszony, támogassa a tejalapot! Ma délután a biztos asszony a költségvetési vitán az alap érdekében szólalt fel, ezt mindenképp tisztázni szeretném. Ez nagy örömmel töltött el. Nekünk is sürgősen szükségünk van erre a jelre, és ez a pénz is szerepel a 2010-es költségvetésben.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Elnök úr, biztos asszony, én is örülök a sürgősségi eljárás elfogadásának, mivel úgy gondolom, hogy a tej kérdésének felvétele a 186. cikkbe úgy időszerű, mint fontos kérdés.
<P>
Azzal érveltem, hogy egy olyan komoly helyzet, mint amiben a tejágazat van, sürgős intézkedéseket kíván az ágazat megvédése érdekében - mind gazdasági, mind társadalmi okokból. Én pont olyan ország olyan régiójából származom, a portugáliai Azori-szigetekről, ahol a tejágazat nagyon jelentős, olyan régiókba ágyazódott be, amelyek társadalmilag elég sebezhetők, és ahol létfontosságú lenne a kvótarendszer 2015-ön túli fenntartása.
<P>
Az itt javasolt intézkedések meglehetősen erőtlenek, ugyanakkor fontosak és sürgetőek. Aggódom amiatt is, hogy a Bizottság hogyan fogja használni a ráruházandó jogköröket, különösen amiatt, hogy meglehetősen érzéketlenül cselekedett e válság során azáltal, hogy gyenge horderejű intézkedéseket foganatosított, túl későn és csupán erőteljes nyomás hatására. Ennek tudatában szeretném, ha a Bizottság olyan intézkedéseket előíró mellékletet nyújtana be a 186. cikkhez, amelyeket a tejágazatban való beavatkozáskor, fenntarthatóságának biztosítása érdekében lehet meghozni.
<SPEAKER ID="465" NAME="Peter Jahr" AFFILIATION="PPE">
(DE) Elnök úr, biztos asszony, nagyon üdvözlöm indítványukat. Ugyanakkor egy pontot bírálnom kell, és ez a tejkvótákra vonatkozó önkéntes felvásárlási program.
<P>
Egy ilyen programnak, ha sikert várunk tőle, kötelezőnek kell lennie, nem önkéntesnek. A tejkvóták visszavásárlására vonatkozó önkéntességi rendelkezést kontraproduktívnak tartom. Nem csak amiatt gondolom ezt, mert ez a rendelkezés kezdetben azt fogja jelenteni, hogy fenntartjuk a kvótanövelést, amelyet ezután nehéz lesz visszafogni. A tejkvóták visszavásárlásával újra pénzügyi értékkel ruházzuk fel azokat, és ennek fő következménye az lenne, hogy megakadályozná a kiegyensúlyozást. Úgy érzem, el kell vetnem minden olyan intézkedést, amely korlátozza a kiegyensúlyozást. A kiegyensúlyozás különösen a tejkvóták megszüntetési időszakában szükséges eszköz a célból, hogy az egyéni gazdaságok jobban tudjanak igazodni a piachoz.
<P>
Az általam említett okoknál fogva kénytelen leszek elutasítani az indítvány e részét, bár az indítvány egészét meg fogom szavazni.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Elnök úr, biztos asszony, hölgyeim és uraim, igaz, hogy a tejágazat válságának részleges megoldását célzó intézkedéseket fogunk elfogadni.
<P>
Itt mindenki tisztában van állattenyésztőink helyzetével, és tudjuk, mit jelentenek ezek az intézkedések nekik és családjaiknak.
<P>
Gazdálkodóink nem akarnak állandó segélyezést. Annyit kérnek tőlünk, hogy tisztességesen végezhessék munkájukat és olyan elfogadható, igazságos áron adhassák el termékeiket, amelyek összhangban vannak az általuk nyújtott erőfeszítéssel és befektetéssel.
<P>
Biztos asszony, amellett, hogy ezekkel az új intézkedésekkel lökést és reményt adunk gazdálkodóinknak, jövőbeli reformok előtt állunk, a továbbiakban a Parlamentben megvitatandó nagyszabású reformok előtt.
<SPEAKER ID="467" NAME="Mairead McGuinness" AFFILIATION="PPE">
Elnök úr, a biztos asszony legfontosabb mondanivalója az volt, hogy a piaci árak elkezdtek emelkedni. Ezt el kell ismernünk a Házban, és biztosítanunk kell, hogy eljusson a gazdálkodókhoz is. Azt mondjuk, 280 millió áll rendelkezésükre, de minden további eurócent, amit kapnak, többet ér, mint a szűkmarkúan eléjük vetett kifizetések. Ez a legfontosabb.
<P>
Fontosnak tartom, hogy egyesek élesen bírálták a Bizottságot. Ismerjük el, hogy közbeavatkozás és exportvisszatérítések révén lettek fenntartva az árak, még a termelők számára olyan szörnyen alacsony áron is, tehát úgy gondolom, a kritizálás felesleges és kemény. Támogatom a 186. cikk kiterjesztését, ha erre van szükségük e 280 millió euró kifizetéséhez, amelyet inkább szimbolikusnak tartok, mint jelentősnek.
<P>
Lássuk a feladatokat! Át kell tekintenünk, hogy mi fog történni a KAP-reformmal 2013 után; a magas szintű csoport erre koncentrál. A tejágazatnak nyújtandó pénzt ma este megszavazó politikai csoportoknak annyit mondanék, hogy biztosítsák, hogy a megfelelően támogatott közös agrárpolitikát 2013 után is támogatják; szavaik különben csak üresen zengnek.
<SPEAKER ID="468" NAME="José Bové" AFFILIATION="Verts/ALE">
(FR) Elnök úr, elnézését kérem, korábban kellett volna megérkeznem, de feltartottak. Francia rádióhallgatóknak magyaráztam el, hogy mi történt tegnap Luxembourgban.
<P>
Úgy hiszem, a Tanács határozata rossz, hiszen a szövegben megjelenő egyetlen szó a "szerkezetátalakítás”. Franciaországban az 1984-ben összeírt 480 000 tejtermelőből mára már kevesebb mint 88 000 létezik.
<P>
Ma azt mondták nekünk, hogy még több termelőt kell kiszorítani, és hogy az ezáltal nyert pénz - ez megjelenik a szövegben - azokhoz a termelőkhöz fog kerülni, akik túllépték kvótájukat. A termelésnek így még inkább koncentrálódnia kell és a leghátrányosabb területek tejtermelői kiszorulnak. Ez nem jó megközelítés.
<P>
A rendelkezésre bocsátott 280 millió euró - ezt az összeget már említették - farmonként havi 50 eurónak felel meg egy évre. Ez bagó; már-már a termelők által megélt válság lekicsinylése.
<P>
Végül a 186. cikk tárgyában azt szeretném mondani, hogy amikor mezőgazdasági ügyekben az együttdöntés felé haladunk, elfogadhatatlan, hogy jogkört, biankó csekket adjunk a Bizottságnak.
<SPEAKER ID="469" NAME="Rareş-Lucian Niculescu" AFFILIATION="PPE">
(RO) Szeretnék egy kérdést feltenni a biztos asszonynak, valamint megköszönni, hogy eljött a Parlamentbe. Ön azt mondta, hogy a tejágazat megsegítésére szolgáló alaphoz ígért forrásokat a tagállamoknak egy történelmi tényező, más szóval a kialkudott kvóták alapján utalják ki. Ugyanakkor számos tagállam azt állítja, hogy e kvóták igazságtalanok. Valójában ez az oka annak, hogy számos tagállam ragaszkodik a piac deregulálásához. Néhány állam például annyit sem tud termelni, hogy fedezze a saját fogyasztását. Nem gondolja, hogy egy történelmi tényező használata fenn fogja tartani ezeket az igazságtalanságokat...
<P>
(Az elnök félbeszakítja a felszólalót)
<P>
Össze kell foglalnom kérdésemet, hogy ne fussak ki túlságosan a rendelkezésemre álló időből. A biztos asszony azt mondta, hogy a források a tagállamoknak egy történelmi tényező alapján lesznek kiutalva. Ugyanakkor számos tagállam azt állítja, hogy az így kiutalt kvóták igazságtalanok. Valójában ez az oka annak, hogy számos tagállam ragaszkodik a piac deregulálásához. Nem gondolja, hogy egy történelmi tényező használata fenn fogja tartani ezeket az igazságtalanságokat?
<SPEAKER ID="470" NAME="Mariya Nedelcheva" AFFILIATION="PPE">
(BG) Szeretném üdvözölni a Tanácsnak és a Bizottságnak a tejtermelés megsegítésére 2010-ben nyújtandó 280 millió eurós különtámogatási csomagról szóló döntését. Ez egyértelmű jelzést küld mindazoknak, akik nap mint nap megszenvedik a válság negatív következményeit. Hangsúlyozom, hogy ez a megfelelő válasz nem egy egyedi gazdasági megoldás, hanem az európai tejágazat helyreállítására, stabilizálására és fejlesztésére irányuló, célzott, hosszú távú stratégia része. Ezért fontos figyelembe venni azokat az intézkedéseket, amelyeket az egyes tagállamok el fognak fogadni. Szeretném felhívni a figyelmüket arra, hogy Bulgária csak részben tudja elfogadni az 1234-es rendelet módosítására irányuló javaslatokat. Ragaszkodunk ahhoz, hogy a tervezet kifejezetten rögzítse, hogy a nemzeti kvóták kezelését a tagállamok belátásuk szerint gyakorolhassák majd. Fontos, hogy megtartsuk annak lehetőségét, hogy a tejkvóták nemzeti tartalékokon keresztüli felvásárlásának és újraelosztásának jelenlegi rendszerét választhassák. Nem igazán engedhetjük meg magunknak, hogy visszatartsuk vagy begyűjtsük a termelőktől a fizetést, mivel a bolgár tejágazat korszerűsítés alatt áll. Máskülönben a bolgár termelők még 2015 után sem lesznek versenyképesek.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Elnök úr, természetesen örömmel elfogadjuk az új megoldásokat, amelyek célja a gazdálkodók, és köztük a lengyelországi gazdálkodók megsegítése. Ugyanakkor nem szabad elfelejtenünk, hogy ha pénzről beszélünk - és most pénzről beszélünk -, a pénz tényleges elosztásának módja nagyon lényeges. El kell jutnia azokhoz, akik a leginkább megérzik a válság hatásait, és nem fogok támogatni olyan politikát, amely értelmében egyenlő összeget adunk mindenkinek, egyenlően kevés összeget, vagyis valójában senkinek nem segítünk.
<P>
Másodsorban ha szabad, hadd hivatkozzak a történelemre egy pillanat erejéig, mielőtt a jövőre térnék. Biztos vagyok benne, hogy mindnyájan emlékszünk azokra a csodás évekre, több mint egy éve már, amikor a gazdálkodók nagyon jó árat kaptak a tejükért. Ugyanakkor jelentős uniós támogatásban részesültek a tejágazat korszerűsítéséért. Ezért fontos, hogy e tapasztalatra építsük a jövőt, és hogy következtetéseket vonjuk le a hibáinkból, hiszen egész biztosan követtünk el hibát. Ugyanilyen fontos számunkra az, hogy elgondolkodjunk arról, hogyan tervezzük meg ezen ágazat fejlesztését, hiszen a pénz rendelkezésre áll mind közvetlen támogatás formájában, mind a vidéki területek fejlesztése számára. Ezenfelül rendelkezésünkre áll a tejkvóták eszköze is.
<SPEAKER ID="472" NAME="Czesław Adam Siekierski" AFFILIATION="PPE">
(PL) Biztos asszony, a következő kérdést szeretném Önnek feltenni: mire akarja a Bizottság elkölteni a 280 millió eurót? További szerkezetátalakításra, vagy még inkább - ahogy azt 21 tagállam akarta - a piacba, a piaci mechanizmusokba történő injekcióra? A gazdálkodók azt szeretnék, ha a pénzt a mechanizmusok támogatására költenénk. Jelenleg nem képesek további kölcsönöket felvenni vagy fejleszteni termelékenységüket. Jelen pillanatban nem képesek folytatni a korszerűsítést, mert elvesztették fizetőképességüket. Nem akarnak hűtőket vagy fejőgépeket vásárolni, ez nem a további beruházások ideje. A 280 millió euró nem egészen 2 eurót jelent az Európai Unióban termelt tej tonnájaként.
<P>
Amikor az Európai Bizottság az általa "a kvótarendszer kezelési mechanizmusa” elnevezés alatt említett javaslattal áll elő, valójában a termelést akarja korlátozni. Meg kell vizsgálnunk, hogy nem fog-e megismétlődni a cukorpiac reformját követő állapot, amely révén ma már problémáink vannak a cukorkínálattal. Most a tej- vagy gabonatermelés korlátozásának ideje van? Biztos vagyok benne, hogy nem ezt akarjuk.
<SPEAKER ID="473" NAME="Herbert Dorfmann" AFFILIATION="PPE">
(DE) Elnök úr, biztos asszony, örülök, biztos asszony, hogy csupán néhány héttel azután, hogy ez a Parlament állásfoglalást fogadott el a tejről, eljött, hogy a kéréseinknek megfelelő intézkedéseket terjesszen elő. Egyetértek a 186. cikkre vonatkozó javaslatával, beleértve az időbeli korlátot is, amely szerintem ésszerű. Ugyancsak támogatom az Ön által javasolt differenciált kvótakiosztást.
<P>
El kell mondanom, hogy a kvóták visszavásárlására vonatkozó javaslat már inkább megdöbbent. Személyesen Ön mondta heteken, hónapokon keresztül, hogy a jelenlegi válságot nem a kvótarendszer okozta, és ennek tudatában úgy gondolom, hogy ez a visszavásárlási javaslat nem teljesen következetes. Végezetül el szeretném mondani, hogy itt nem fejezhetjük még be. További lépéseket kell tennünk, és különösen az olyan nehéz helyzetben lévő területeken, hegyvidéki területeken működő tejágazat tekintetében, ahol a tejtermelésnek nincs alternatívája.
<SPEAKER ID="474" NAME="Elisabeth Köstinger" AFFILIATION="PPE">
(DE) Elnök úr, biztos asszony, hölgyeim és uraim, én is szeretném őszinte köszönetemet kifejezni a 280 millió euróért. Igazán remélem, hogy e pénzösszeg teljes egészében elér 40 000 ausztriai tejtermelőnkhöz, mert igazán nagy szükségük van rá. Biztosan tisztában vannak a hegyvidéki régiókban és a kisméretű családi gazdaságokban uralkodó helyzettel.
<P>
Biztos asszony, Ausztria mindig is a kvóták megszüntetése ellen volt. Rendben, Ön kijelölte az útját és azt következetesen végig is járta. Természetesen megpróbáljuk majd felkészíteni rá gazdálkodóinkat és a lehető legnagyobb mértékben segíteni őket. Akárhogy szeretném, egyszerűen nem értem az önkéntes kvótafelvásárlási programra irányuló javaslatát. Ha ezt alkalmazzuk, pontosan a kivonandó kvótáknak megfelelő ár- és érték-felértékelést fog eredményezni. Ezt hogy magyarázzuk el az ausztriai gazdálkodóknak?
<SPEAKER ID="475" NAME="Mariann Fischer Boel">
a Bizottság tagja. - Elnök úr, figyelmesen végighallgatva a ma esti vitát, úgy gondolom, az lehet az érzése az embernek egyes felszólalások hallatán, hogy ez az első lépés, amit az Európai Unió tejágazatának megsegítésére igyekszünk tenni. Ez óriási tévedés. Biztos vagyok abban, hogy legalább néhányan Önök közül tudják, mi is történik ez év januárja óta, amikor megindítottuk a köz- és magánraktározást, az intervenciót és az exportvisszatérítéseket. A nyár során számos különböző intézkedést foganatosítottunk, ezért úgy gondolom, külön tanulmányt kellene összeállítanunk az új parlamenti képviselőknek arról, hogy mi is történik valójában január óta.
<P>
A két mai javaslat két konkrét pontjával kapcsolatban el kell ismételnem, hogy a felvásárlási rendszer nem új rendszer. Már jelenleg is a tagállamok rendelkezésére áll, ha egyes tejtermelőket meg akarnak segíteni. Ez egy javaslat, ezért nem szeretném kötelezővé tenni; ez egy lehetőség a tejtermelők megsegítésre. Az általuk megvásárolt kvótát megtarthatják a nemzeti tartalékukban és később, amikor úgy kívánják, kioszthatják. Ez volt a vita egyik része.
<P>
A másik rész, amely messze a legnagyobb érdeklődést keltette ma fel, a 186. cikk. A tejgazdálkodás 186. cikk alá vonásának oka az, hogy fontos, hogy gyorsan tudjunk reagálni. Mellesleg nem látom semmi okát annak, hogy a tejgazdálkodás miért ne tartozhasson a 186. cikk hatálya alá, amikor különösen a húsipari ágazaton belüli területek oda tartoznak. És általánosságban azoknak, akik attól tartanak, hogy a Bizottság biankó csekket kap és azt tehet, amit akar, nem szabad megfeledkezniük arról, hogy a 186. cikk valójában nagyon pozitív rendszer, amely lehetővé teszi, hogy nagyon gyorsan reagálva segíteni tudjunk nehéz helyzetben lévő embereken. Ez tehát nem egy biankó csekk. Ahogy azt bizonyára tudják, az Irányítóbizottságban kerül megvitatásra.
<P>
Meghallgattam a három- vagy négyéves, korlátozottabb időszakkal kapcsolatos elképzeléseiket. Szerintem ez akadályozná a tejtermelőket - de természetesen meghallgattam, amit mondtak.
<P>
Emellett úgy gondolom, hogy sok félreértett gondolat hangzott el. Ennek a 280 millió eurónak nem a szerkezetalakítás a célja. Ez csupán nagyon gyors kifizetést tesz lehetővé, mihelyt a vonatkozó formalitásokat elintéztük, a novemberi Ecofin-ülés elfogadja és a 2010-es költségvetés aláírásra kerül. Ez azt jelenti, hogy azonnal cselekedhetünk, amit nem tehetnénk meg, ha a 186. cikk nem lenne hatályban. Ez tehát nem szerkezetátalakítás. Ahogy korábban mondtam, a tagállamoknak nyújt lehetőséget arra, hogy a legrászorultabbakat ebből a nemzeti költségvetésből kifizessék.
<P>
Hogyan kellene elosztani? Világosan elmondtam, hogy a termelés alapján kell megtörténnie. Látom, hogy más elképzelések is vannak, de ha elkezdünk belsőleg vitázni az elosztás módján, akkor az szerintem a következő év végéig is eltart, mert annyi remek ötlet lesz, hogy soha nem tudunk majd közös álláspontot kialakítani a kérdésben.
<P>
Válaszolok néhány konkrét kérdésre. Szeretném elmondani, hogy a termelői szervezetek kitűnő lehetőséget jelentenek. Szükségesek is. Ezt már elmondtam korábbi plenáris üléseken is, különösen, amikor a gyümölcs- és zöldségrendszert tárgyaltuk. Ha a gazdálkodók arra pazarolják idejüket és erejüket, hogy egymással versenyezzenek az erős kiskereskedelmi ágazattal való versenyzés helyett, tudom, hogy ki fog ebből győztesen és ki vesztesen kikerülni. Ezért azt mondom: működjenek együtt annak érdekében, hogy az egész élelmiszerláncban erősebb szemet alkossanak.
<P>
Teljes mértékben egyetértek Önökkel abban, hogy globális problémával nézünk szembe, hogy egy milliárd ember éhezik, mivel nem tudnak minden nap táplálékhoz jutni. Ezért fájt annyira azt látni, hogy európai gazdák mezőkre öntik ki a tejüket egy olyan helyzetben, amikor globálisan az éhínség problémáival állunk szemben. Ez nem a legjobb képet festi az európai mezőgazdaságról.
<P>
El kell mondanom, hogy nagyon lenyűgözött, ahogy két képviselőnek, Bové úrnak és Häusling úrnak sikerült kibővítenie felszólalási idejüket. Alaposan megvizsgáltam, hogy is csinálták. Nem tudom, hogy a Parlament új eljárása-e, hogy egy felszólaló helyettesíthet egy másikat, aki aztán a "catch the eye” eljárás szerint felszólalhat. Meglehetősen ötletes, mondhatom.
<P>
(Taps)
<SPEAKER ID="476" NAME="Elnök">
Ezzel a vitát lezárom.
<P>
A szavazásra csütörtökön kerül sor.
<P>
Írásbeli nyilatkozatok (az eljárási szabályzat 149. cikke)
<SPEAKER ID="477" NAME="Luís Paulo Alves" AFFILIATION="S&amp;D">
írásban. - (PT) Biztos asszony, annyit küzdöttünk már, hogy a Bizottság előterjessze e javaslatokat, hogy nem tehetjük meg, hogy elutasítunk bármilyen Önöktől érkező hozzájárulást a tejtermelők és családjaik számára oly nehéz időkben. A Bizottságnak sajnos sok időbe tellett cselekednie. Csak akkor lépett, amikor intenzív nyomás érte a tejtermelők részéről, az Európai Parlamenttől és 21 tagállamtól. A következő hozzáfűznivalóim vannak az Ön által ismertetett intézkedésekkel kapcsolatban:
<P>
1: A 280 millió eurós alap túl kevés a területen jártas, mind technikai, mind politikai szakértőkből álló Mezőgazdasági és Vidékfejlesztési Bizottság által egyhangúlag szükségesnek ítélt 600 millióhoz képest. Ezt a politikai nyilatkozatot maga az Európai Parlament is jóváhagyta. Ezért a Parlament által csupán egy hónapja szükségesnek ítélt összeg kevesebb mint felét nem tudjuk elégségesnek tekinteni.
<P>
2: A tej 186. cikkbe való beillesztése a Bizottság számára azonnal felhasználható operatív eszközt nyújt, de ez nem jelenti azt, hogy a Parlament ezután nem fogja figyelemmel kísérni az ügyet. További eszközökre van még szükségünk a piac szabályozásához. Fenn kell tartanunk a kvótarendszert és a tej értékesítési láncába átláthatóságot kell bevezetnünk. E két eszköz nélkül lehetetlen lesz visszaállítani és garantálni a stabilitást Európa vidéki területein.
<SPEAKER ID="478" NAME="Béla Glattfelder" AFFILIATION="PPE">
írásban. - (HU) Üdvözlöm az Európai Bizottság által kezdeményezett intézkedéseket az európai tejtermelők megsegítésére. Ezek az intézkedések azonban csak enyhíthetnek a válságon, megszüntetni azonban nem tudják. Ehhez vissza kellene vonni a tejkvóta emelésekre vonatkozó döntéseket. Az Európai Bizottság, és személyesen Mariann Fischer Boel azonban továbbra sem hajlandó beismerni, hogy hibásan döntöttek. Egyetértek az európai gazdák követelésével: vonják vissza a kvótaemelést.
<P>
Ellenzem a kvótarendszer 2015-ben történő végleges felszámolását is. Egyetértek a legnagyobb európai gazdaszervezet, a COPA-COGECA álláspontjával, miszerint a tejpiac szabályozására 2015 után is szükség van. A jelenlegi válság fontos tanulsága, hogy szükség van a tejpiac szabályozására. Enélkül az árak kiszámíthatatlanná válnak. A nagymértékű áringadozás okozta veszteségek elviselhetetlenek az európai tejtermelők számára.
<P>
A jelenlegi sürgősségi intézkedésekkel kapcsolatban felhívnám a figyelmet arra, hogy a de minimis támogatások 7500-ról 15000 euróra történő emelése gondokat okozhat a nehezebb költségvetési helyzetben lévő tagállamokban. Félő, hogy ezekben az országokban, így pl. Magyarországon, a kormányok nem fogják nyújtani a maximális támogatást, ezért ezen országok gazdái még nagyobb versenyhátrányba kerülhetnek.
<P>
Bízom abban, hogy az Európai Parlament a 2010-es költségvetésről szóló csütörtöki szavazáson támogatja azt a - többek között általam is benyújtott - módosító indítványt, amely növelné az iskolatej program támogatását.
<SPEAKER ID="479" NAME="Marine Le Pen" AFFILIATION="NI">
írásban. - (FR) A tejtermelők által válság sújtotta szektoruk megmentése érdekében hetek óta tartott demonstrációkra válaszul az Európai Bizottság létrehozta a 280 millió eurós "tejalapot”. Fischer Boel asszony ezért, miután hetekig a csőd közelében álló gazdák nyomora süket fülekre talált nála, engedett a nyomásnak. E pénzügyi intézkedés ugyanakkor nevetséges és csupán arra szolgált, hogy egy darabig elhallgattassa a termelőket. Egyáltalán nem rendezi egy, a tejkvóták tervezett megszüntetésével eltűnőben lévő ágazat problémáját. A tejtermelők nem jótékonykodást vagy segítségnyújtást akarnak, hanem a piac szabályozását annak érdekében, hogy a tejüket olyan áron tudják eladni, amelyből tisztességesen megélnek és gyermekeik számára jövőt biztosíthatnak. A szabad és igazságos verseny dogmáját rendületlenül kikényszerítő Európai Unió gazdálkodók ezreit fogja kiszolgáltatni a piaci törvények kénye-kedvének. Ez ugyanaz az ultraliberalizmus, mint ami havonta munkások ezreit taszítja munkanélküliségbe. A mészárlás azonnali leállítása most a legsürgősebb feladat.
<SPEAKER ID="982" NAME="Csaba Sándor Tabajdi" AFFILIATION="S&amp;D">
írásban. - (HU) Üdvözlöm az agrárminiszterek luxembourgi tanácsülésén született elvi megállapodást a tejágazatnak juttatandó 280 millió eurós különtámogatásról. Uniós szinten egy liter tejre egy eurócent pótlólagos támogatás jut, ami rendkívül csekély. Az Európai Bizottság több hónapos merev ellenállás után kis mértékben engedett a gazdák és azon 21 tagállam, köztük Magyarország, és az Európai Parlament nyomásának, amelyek már múlt hétfői brüsszeli informális tanácskozásukon pótlólagos forrást követeltek az ágazat számára. A késlekedő uniós intézkedések ellenére a magyar kormány gyorsan lépett a tejesgazdák érdekében, és a költségvetési lehetőségekre figyelemmel mindent megtett megsegítésükre. Magyarország a vidékfejlesztési források és az Európai Gazdaságfejlesztési Program keretében átcsoportosítható összegeket 100%-ban felhasználta a tejágazat megsegítésére. Ilyen kiváló mutatókkal rajtunk kívül csak Lettország és Málta rendelkezik. A 280 millió eurós keretösszegből nagyjából 3,3 millió euró, körülbelül 890 millió forint jut közvetlenül a magyar tejesgazdáknak. Felhasználásáról a magyar kormány szabadon dönthet, a Bizottság mindössze arra tett javaslatot, hogy a rendkívüli támogatásból a leginkább rászoruló termelők kapjanak, amely egybeesik a magyar célkitűzésekkel. Az összeg kifizetésére a 2010-es költségvetés jóváhagyását követően, jövő év elején kerülhet sor.
<CHAPTER ID="003">
Végrehajtási intézkedések (az eljárási szabályzat 88. cikke): lásd a jegyzokönyvet
<CHAPTER ID="022">
Nyersanyag- és árukereskedelem (vita) 
<SPEAKER ID="096" NAME="Elnök">
A következő napirendi pont a Nemzetközi Kereskedelmi Bizottság nevében Holm úr jelentése a nyersanyagok és alapanyagok kereskedelméről.
<SPEAKER ID="097" NAME="Jens Holm">
előadó. - (SV) Hölgyeim és uraim, mindenekelőtt hálás köszönet illeti valamennyi árnyékelőadót a szoros együttműködésükért.
<P>
Mindannyian láttuk a képeket a közelmúltban fellépő élelmiszerhiány által sújtott helyszínekről. A mezőgazdasági árak, nem utolsósorban az élelmiszerárak nagyon rövid idő alatt ugrásszerűen megemelkedtek. Ez halálos csapásként ért sok fejlődő országot, amelyek erősen függenek az élelmiszer-behozataltól, és már eddig is nehezen tudtak talpon maradni. Reméljük, hogy ez a nemzetközi nyersanyag-kereskedelemről szóló jelentés segít majd orvosolni e problémák némelyikét. Végső soron az úgynevezett millenniumi célok aláírásával mindnyájan elköteleztük magunkat az éhínség és a szegénység felszámolása mellett. Ban Ki Mun ENSZ-főtitkár nemrég arra figyelmeztetett, hogy a megnövekedett élelmiszerárak a millenniumi célok legfontosabb célkitűzését sodorják veszélybe, mégpedig a világ szegénységének felére csökkentését. Ezért legfőbb ideje, hogy sürgős intézkedéseket tegyünk.
<P>
A közelmúlt élelmiszerválsága különösen bebizonyította, hogy az élelmiszer nem pusztán a nyersanyagok egyike. Ha még egy olyan alapvető követelmény sem tud teljesülni, hogy biztosítsuk, hogy az emberek enni kapjanak, a fejlesztésről szóló szólamok nem sokat érnek. Ezért óvatosnak kell lennünk, ha az élelmiszert az összes többihez hasonló alapanyagként akarjuk kezelni a nemzetközi kereskedelemben. A világ fejlődő országai még arra is rákényszerültek, hogy élelmiszerpolitikájukban deregulációt hajtsanak végre, és a nemzeti szükségletekre való termelésről átálljanak a kivitelre irányuló termelésre. Ez az IMF, a Világbank, az USA és az EU politikája, amelyek mind ezeket a követelményeket támasztották. A védővámok és szubvenciók eltörlésével sok fejlődő ország rendkívül kiszolgáltatottá vált az élelmiszer- és nyersanyagárak ingadozásainak. Vegyük például Haitit, amely rizsből korábban önellátó volt. 1995-ben a Nemzetközi Valutaalap rákényszerítette az országot a rizs vámtarifájának csökkentésére. Az USA-ból beözönlött az államilag támogatott rizs, a helyi termelés pedig összeomlott. Ma Haiti teljes rizsfogyasztásának háromnegyedét az USA-ból importálják.
<P>
Remélem, hogy ez a jelentés biztosítja számunkra a nyersanyagok bizonytalan kereskedelméből eredő problémák és kihívások kezeléséhez szükséges eszközöket. A jelentésben tárgyalt kérdések közé tartozik a fejlődő országok támogatása gazdaságuk diverzifikálásában, hogy ki tudjanak törni abból a helyzetből, hogy csak egy vagy két nyersanyagot exportálnak, és továbbléphessenek a magasabb szinten feldolgozott termékekkel járó fejlettebb termelési minták felé. A fejlesztési politika rugalmasságának fontosságára ugyancsak felhívtuk a figyelmet. Teret kell hagynia ezeknek az országoknak a lehetőségek és a gazdaságpolitikai eszközök fejlesztésére, például a belföldi mezőgazdaság támogatására. Követeljük ezenkívül, hogy az Európai Bizottság vizsgálja felül a FLEX finanszírozási rendszert, amelynek célja a nyersanyagárak stabilizálása. Ugyancsak foglalkoztunk a nyersanyag-kereskedelem egyenlőségi vonatkozásaival, illetve inkább azok hiányával. Rendkívül fontos, hogy a nemek kérdését mindig vegyük figyelembe a nemzetközi kereskedelmi megállapodásokról szóló tárgyalásokon.
<P>
Ez a jelentés a méltányos kereskedelmet is számba veszi. A méltányos kereskedelem eszközként hozzásegíthet ahhoz, hogy támogassuk a fejlődő országok kistermelőit és fokozzuk a nyomást a társadalmi és környezetvédelmi standardok emelése érdekében ezekben az országokban. Felhívjuk az EU valamennyi intézményét, hogy a közbeszerzési pályázatokban és a beszerzési politikáikban a méltányos kereskedelem elvét alkalmazzák.
<P>
Az állati termékek fogyasztásának növekedésével sem értünk egyet, azaz a hús és a tejtermékek iránti kereslet növekedésével, ami viszont fokozza az emberi fogyasztás helyett az állatoknak szánt gabona iránti keresletet.
<P>
Számos más kérdés szerepel még a jelentésben. Végezetül azt kell mondanom, hogy ez a munka feltárta az EU igazi arcát. Miközben a magunk részéről mindig törekedtünk a fejlődő országok szükségleteinek és körülményeinek kezelésére, az európai ipar az Európai Parlamentben ülő képviselői segítségével igyekezett az üzleti szervezetek rövid távú kereskedelmi érdekeire, az olcsó nyersanyagokhoz való stabil hozzáférésre helyezni a hangsúlyt.
<P>
Mindenkit arra szeretnék biztatni, hogy hagyja jóvá a Baloldal, a Szocialisták és a Zöldek képviselőcsoportja által benyújtott módosításokat. A 20. és a 21. módosítás különösen fontos. Ezáltal egyensúlyba tudnánk hozni a jelentést, hogy erősebb legyen a fejlesztési dimenzió.
<SPEAKER ID="098" NAME="Janez Potočnik">
a Bizottság tagja. - Elnök úr, szeretném megköszönni a Parlamentnek, hogy lehetőséget adott nekünk a nyersanyagokhoz való hozzáférés megvitatására, amely kérdés fontos helyen szerepel az Európai Unió napirendjén, különös tekintettel a versenyképességi napirendünkre. Először is hadd mondjak köszönetet az előadónak és az árnyékelőadóknak a jelentésért, amely számos területet fog át, például az éghajlatváltozást, a szegénység enyhítését és a fejlődést.
<P>
A fejlődés ebben az összefüggésben valóban meghatározó kérdés, ezért a nyersanyagokhoz való hozzáférést korlátozó intézkedések terjedésével kapcsolatos aggályaink és fellépéseink tárgyalása előtt röviden kitérnék a fejlesztési kérdésekre is.
<P>
A szegénység enyhítéséért és a fejlődésért, valamint az élelmiszerbiztonságért folyó küzdelem kiemelt helyen áll a Bizottság napirendjén. Mint azt Önök is jól tudják, a fejlesztési támogatásokat tekintve az Európai Unió a világ legnagyobb adományozója. A Bizottság konkrétan a nyersanyagok területén is számos fejlesztésközpontú programot vállalt: a FLEX-en keresztül például a Bizottság a fejlődő országok nemzeti költségvetését támogatja, ha a kivitellel összefüggő fiskális bevétel visszaesik.
<P>
A Bizottság emellett több kezdeményezéssel ösztönzi a nyersanyagok és a természeti erőforrások kiaknázása által generált adóbevételek átlátható kezelését, ilyen például az EITI, a Kimberley-folyamat és a FLEGT program. Hadd említsem még meg a "Mindent, csak fegyvert ne” programunkat, amely a legkevésbé fejlett országokból (a fegyverek kivételével) minden termék behozatala számára vámmentes hozzáférést biztosít, ami lehetővé teszi kiviteleik diverzifikálását.
<P>
Hadd térjek át most fő aggodalmunkra, ami a kereskedelmi szempontot illeti. A kereskedelemhez két fél kell. Kell importálnunk és kell exportálnunk. Éppen ezért kritikus fontosságú, hogy biztosítsuk, hogy a nyersanyagokhoz való hozzáférés a harmadik országokban mentes legyen az olyan indokolatlan torzulásoktól, mint a kontingensek, a kiviteli vámok és a kiviteli tilalmak.
<P>
Ma sajnos nem ez a helyzet. Épp ellenkezőleg, a harmadik országok egyre nagyobb lendülettel törekszenek a kiviteli korlátozások bevezetésére. Különösen azt találjuk aggasztónak, amikor a gazdaságilag felemelkedő országok közül néhány meghatározó ország az agresszív iparpolitikai célkitűzéseinek keretében vezet be ilyeneket. Hadd hangsúlyozzam, hogy nem a szegényebb fejlődő gazdaságokon van itt a hangsúly, sokkal inkább a nagy, gazdaságilag felemelkedő országokon.
<P>
Az ezen országok által bevezetett intézkedések következtében globális szinten torzul a verseny, ami árt az európai iparnak. Sajnálatos módon a probléma egyre nagyobb méreteket ölt. Mára legalább 20 ország vezetett be olyan intézkedéseket, amelyek az Európai Unió számára fontos kiviteleket is érintenek. A különféle nyersanyagokat érintő korlátozásokból több mint 450-et számoltunk meg. Közvetlenül vagy közvetve az európai iparágak közül a legtöbbet érintik, ha nem mindet.
<P>
Mit lehet tenni? Az eddig elvégzett munka azt mutatja, hogy nincs erre azonnali megoldás, még ha a kiviteli korlátozások megszüntetése kiemelt helyen is szerepel a napirendünkön, akár a kétoldalú szabadkereskedelmi megoldásokban, akár a Kereskedelmi Világszervezetben, de többet is fogunk tenni.
<P>
Először is fontos lesz egy átfogó stratégia kidolgozása a nyersanyagokhoz való hozzáférésről. A Bizottság e tekintetben dolgozik egy közleményen, amelynek lesz egy fontos kereskedelmi összetevője is. Nyilvánvaló, hogy minden ilyen stratégiának teljes mértékben és koherensen ki kell terjednie valamennyi politikai területre, beleértve az olyan kritikus kérdéseket is, mint az élelmiszerbiztonság, a fejlődés és a környezetvédelem.
<P>
Minden eszközt a lehető legnagyobb mértékben ki kell majd használni. A nyersanyagokhoz való hozzáférésről szóló fenntartható, koherens politika ezért a következőket ötvözné: először is, nemzetközi kötelezettségvállalásokat biztosító tárgyalások a WTO-ban és kétoldalú keretek között; másodszor, a WTO-szabályok és a meglévő megállapodások végrehajtása; harmadszor pedig, olyan "puha” intézkedések, mint a párbeszéd és a szövetségek kialakítása. Bár ezen elemek egyike sem új, kombinációjuk és koherens használatuk fogja meghatározni az erősségüket. Ezt az év későbbi szakaszában az érdekelt felekkel tartandó konferencián fogjuk megvitatni.
<P>
Figyelembe véve a nyersanyagok fontosságát, a Bizottság üdvözli az erről a kérdésről folyó parlamenti megbeszéléseket. A Bizottság különösen üdvözli a jelentés első tervezetéhez benyújtott módosításokat. A jelentés most már jobban felhívja a figyelmet a kérdés jelentőségére. Módszereket javasol a kérdés konstruktív kezelésére, például a megállapodások végrehajtását és a partnerországokkal való tárgyalásokat. További stratégiánk megtervezésében és végrehajtásában készek vagyunk teljes mértékben együttműködni a Parlamenttel.
<SPEAKER ID="099" NAME="Daniel Caspary">
a PPE-DE képviselőcsoport nevében. - (DE) Elnök úr, biztos úr, örülök, hogy szabaddá tudta tenni magát mára, Potočnik úr. Mandelson biztos, mint látjuk, újfent inkább elutazott a világ másik részére, valami fontos konferenciára, ahelyett hogy az európai iparpolitika fontos kérdéseit velünk vitatná meg a Parlamentben. Képzelheti, mennyire örültem annak hallatán, hogy Ön sokkal jobban, sokkal világosabban és átgondoltabban mutatja be a tárgyat, mint a mi kereskedelmi biztosunk valaha is képes lett volna.
<P>
Nagyon meg vagyok elégedve a bizottságban tartott tanácskozásaink kimenetelével, mivel attól tartok, hogy az előadó az eredeti tervezetben - a fejlődő országokkal kapcsolatban tett jó meglátásai ellenére - teljesen szem elől tévesztette az európai ipar érdekeit. A Nemzetközi Kereskedelmi Bizottságban beiktattunk egy új, a mi iparpolitikánk érdekeivel foglalkozó első részt a jelentésbe. Az említett érdekek mibenléte immár kristálytisztán látható. Határozottan arra kell helyeznünk a hangsúlyt, hogy az európai ipar számára biztosítsuk a nyersanyagellátást. Amint a biztos úr nagyon helyesen megmondta, e tekintetben komoly nehézségeket tapasztalunk.
<P>
A WTO keretében sürgősen jobb szabályokra van szükségünk, amelyek úgy épülnek fel, hogy lehetőség szerint megtiltják az olyan kereskedelemtorzító intézkedéseket, mint például a kiviteli vámok. Szabad hozzáférést kell kapnunk a nyersanyagokhoz a világpiacon. Tűrhetetlen, hogy egyes országok, például Kína, politikai eszközként visszaélnek a nyersanyagokkal.
<P>
Minden tőlünk telhetőt meg kell tenni, nemcsak a többoldalú tárgyalásokon, de a kétoldalú tárgyalásainkon is, hogy védjük a nyersanyagpiacokhoz való, valóban nyílt hozzáférést. Tűrhetetlen az a tény, hogy a Bizottság engedett az Ukrajna WTO-csatlakozásáról szóló tárgyalásokon, és elfogadott egy bizonyos mértékű eltérést a kiviteli vámok kiszabásában, ráadásul rossz példát is mutat. Az is tűrhetetlen volt, hogy Szaúd-Arábia WTO-csatlakozásával összefüggésben elfogadtuk a kettős árképzést, egy olyan rendszert, amely számos nehézséget okozott az európai petrolkémiai iparunk számára. Az sem tölt el nagy reményekkel, amikor látom, most mi zajlik Oroszország WTO-csatlakozásával kapcsolatban, ezért szeretném, ha a Bizottság nagyon odafigyelne annak biztosítására, hogy ne vezessenek be több kereskedelemtorzító intézkedést.
<P>
Még egyszer hadd mondjak őszinte köszönetet a bizottságban dolgozó valamennyi munkatársamnak ezért a jelentésért. Remélem, a holnapi plenáris szavazáson nem változtatunk rajta túl sokat.
<SPEAKER ID="101" NAME="Francisco Assis">
a PSE képviselőcsoport nevében. - (PT) Azzal szeretném kezdeni, hogy gratulálok az előadónak. A nyersanyagokhoz való hozzáférés terén aktuálisan jelentkező problémák nagyrészt az érintett piacokon történő szerkezetváltásból erednek, amely összefügg a nemzetközi gazdaságban zajló változásokkal.
<P>
A nyersanyagok piaca korábban ciklikusan fejlődött, a rendkívüli szűkösség időszakai és a hiány időszakai között ingadozva, amiből néha egyensúly alakult ki. Úgy tűnik, most új helyzettel, a strukturális hiánnyal kell szembenéznünk, amely nagyrészt a sok fejlődő országban zajló iparosodás és urbanizáció gyors előrehaladása által kiváltott hirtelen keresletnövekedés eredménye.
<P>
Nyilvánvaló, hogy erőfeszítéseket kell tenni a megfelelő fórumokon, különösen a Kereskedelmi Világszervezet keretében, hogy a nyersanyagokhoz való hozzáférés megkönnyítése érdekében konszenzust érjünk el. Ez azonban nem hagyhatja, hogy szem elől tévesszünk egy másik alapvető kérdést: ezeken a piacokon most új helyzet állt elő, ami az élelmiszerek és az energia terén egyaránt jelentkezik. Az Európai Unióban ezért nekünk, nagy nyersanyagimportőröknek ezt a kérdést különös aggodalommal kell szemlélnünk. Egyrészről mérlegelnünk kell az esetleges hatását világszerte, mivel a nyersanyagfogyasztásra túlzott nyomást gyakorolhat, ami a fejlődő országokban nagyon negatív következményekkel járhat a környezet, a gazdasági és a társadalmi szervezet terén, másrészről viszont a saját helyzetünket is meg kell vizsgálnunk, hogy megértsük a saját nehézségeinket.
<P>
Ez két, látszólag alapvető kérdést vet fel. Az egyik azzal kapcsolatos, hogy felül kell vizsgálnunk saját gazdasági fejlődésünk modelljét, mivel nem összeegyeztethető azzal a helyzettel, amikor a nyersanyagokat túlzott mértékben kiaknázzák. A másik arra utal, hogy nagyobb hangsúlyt kellene helyeznünk az alkalmazott tudományos kutatásra, hogy biztosítsuk a nagyobb innovációt, elősegítsük a nyersanyagok újrahasznosítását és új válaszokat találjunk ezekre az új problémákra, amelyekkel a strukturális hiány miatt szembesülnünk kell.
<SPEAKER ID="102" NAME="Zbigniew Zaleski" AFFILIATION="PPE-DE">
(PL) A természet egyenetlenül osztotta el javait a Földön - a nyersanyagokat a föld alatt, az élelmiszereket és fákat a föld felszínén és a halakat a vízben. Az emberi szükségletek azonosak, de a szükségletek kielégítéséhez szolidaritásra van szükség az erőforrások kitermelésében és a nemzetközi kereskedelem révén történő elosztásukban. A Holm-jelentésnek sok mondanivalója van e témában. Caspary úr nyomán néhány pontot szeretnék kihangsúlyozni.
<P>
Az első a korlátozott erőforrások ésszerű kiaknázása. Ismétlen: korlátozott erőforrások.
<P>
A második a nyersanyagok védelme az elkobzással szemben, a szegény országok, különösen az afrikai országok újkori gyarmati kisajátításával szemben. Nem látunk bele az ilyen anyagok terén Kína és bizonyos más országok által folytatott kereskedelembe.
<P>
A harmadik, hogy az ilyen nyersanyagok kereskedelmének célja a szegény országok fejlesztése kell, hogy legyen. Ez a fő célunk. A haszon a lakosságot illeti, nem csak a hatóságok vagy a nagy nemzetközi vállalatok képviselőit.
<P>
A negyedik, hogy az EU nyersanyag-politikájának biztosítania kell, hogy az Uniót ne tarthassa sakkban például Oroszország a gáz esetében, vagy a jövőben esetleg Brazília a cukor esetében.
<P>
Az ötödik, hogy valamennyi partner abszolút felelősséggel bír a tengeri erőforrások kihasználásáért. Mint tudjuk, számos halfajt a kipusztulás fenyeget, Ázsia és Amazónia erdőihez hasonlóan.
<P>
Következésképpen, elnök asszony, a szabad és tisztességes kereskedelemben a korlátozott természeti erőforrások kiaknázásában tanúsított felelős magatartás kell, hogy legyen a jelszó, hogy a jövő generációk is hozzáférhessenek az emberiség fennmaradásához szükséges nyersanyagokhoz. A szegény országokat hasonlóképpen abban kell segíteni, hogy kifejlesszék az alapélelmiszerek előállításához szükséges technológiát. És ezen a téren Európa nagyon sokat tehet.
<SPEAKER ID="103" NAME="Marusya Ivanova Lyubcheva" AFFILIATION="PSE">
(BG) Elnök asszony, biztos úr, szem előtt tartva a kereskedelem szerepét globalizálódó világunkban, támogatnunk kell a méltányos kereskedelem előmozdítására irányuló erőfeszítéseket és minden olyan kezdeményezést, amely hozzájárul a fenntartható gazdasági fejlődéshez.
<P>
A nyersanyagárak kihatnak a piaci fejleményekre, és az esetek egy részében súlyosbítják a gazdasági fejlődést, különösen az olyan országokban, ahol nincsenek nagy nyersanyagkészletek. Ez kihat a teljes piaci helyzetre és a nyersanyagok elérhetőségre egyaránt.
<P>
A várható magas olaj- és villamosenergia-árakat lehet és kell is kezelni a nyersanyagok kinyerésében és feldolgozásában alkalmazott hatékony technológiák révén. Ez a hatékonyság, az innovációk megvalósítása, valamint az erős kutatási ágazat fenntartása meghatározza, hogy mennyire lesz sikeres a piaci helyzet és a piac erősségének javítása a diverzifikálás és az energiabiztonság fokozása terén.
<P>
A mezőgazdasági kereskedelmet tekintve a figyelmet elsősorban a mezőgazdasági termények termelői felvásárlási ára és kiskereskedelmi árszintjei közötti egyensúlyvesztés miatt a termelőkre nehezedő nyomás enyhítésére kell fordítani. Ez torzítja a piacot, de azt is jelzi, hogy a piacnak is megvannak a szociális költségei.
<SPEAKER ID="104" NAME="Glyn Ford" AFFILIATION="PSE">
Elnök asszony, megtiszteltetés számomra, hogy felszólalhatok Holm úr nyersanyagok és alapanyagok kereskedelméről szóló jelentése kapcsán. Múlt hónapban abban a kiváltságban volt részem, hogy a Parlament nevében részt vehettem az Accrában rendezett XII. UNCTAD konferencián. A konferencia alkalmat adott arra, hogy meghalljuk a világ szegény lakosságának segélykiáltását.
<P>
Az élelmiszerárak elszabadulása egyre több helyen vezet utcai zavargásokhoz, ennek a helyzetnek a kezeléséhez pedig friss szemléletre van szükségünk. Az új válság napi szinten több áldozattal fenyeget, mint ahányan a szeptember 11-e óta eltelt hat évben terrorizmus következtében életüket vesztették. A politikusok és a kormányok talán még nem vették észre, de a világ szegényeinek gyermekei egyre gyakrabban éheznek. Különösen égető a helyzet Afrikában, ahol az alapanyagok árai az elmúlt 12 hónapban több mint kétszeresére ugrottak, és a spekuláció, a hiány és a változó termelési minták folytán tovább emelkednek. A kiinduló ok a kelet-ázsiai kereslet növekedése és a mezőgazdasági beruházások elmaradásának a kínálatban jelentkező következményei. Az árvizek, szárazságok és rekord magas hőmérsékletek formájában megnyilvánuló éghajlatváltozás csak tovább ront a helyzeten, különösen a világ szegényeinek helyzetén. Ezért remélem, elfogadjuk ezt az állásfoglalást.
<SPEAKER ID="105" NAME="Georgios Papastamkos" AFFILIATION="PPE-DE">
(EL) Elnök asszony, a nyersanyagokhoz való hozzáférés az európai gazdaság és versenyképesség szempontjából valóban létfontosságú. Ez különösen amiatt van így, mivel az EU nagymértékben függ a nyersanyagok harmadik országokból származó behozatalaitól.
<P>
Kiemelt célnak kell tekintenünk a harmadik országok által az EU nyersanyagokhoz való hozzáférésének útjába emelt akadályok lebontását. Ez a jelenlegi WTO-tárgyalásokra és a kétoldalú szabadkereskedelmi megállapodások érdekében folyamatban lévőkre egyaránt igaz.
<P>
Végezetül, elnök asszony, hölgyeim és uraim, úgy vélem, a fejlődő országoknak szóló támogatási mechanizmusokra és a know-how átadására van szükség annak érdekében, hogy lehetővé tegyük a nyersanyagok és a természeti erőforrások használatának életképes, átlátható irányítását.
<SPEAKER ID="106" NAME="Stavros Arnaoutakis" AFFILIATION="PSE">
(EL) Elnök asszony, biztos úr, mondanunk sem kell, hogy az európai vállalkozásaink versenyképessége nagymértékben a nyersanyagkínálattól függ. Ezért ma egy integrált stratégiára van szükségünk, hogy hozzáférést biztosítsunk a világpiacokhoz. Ez hozzá fog segíteni a nemzetközi együttműködés, a jogos verseny, a méltányos kereskedelem és a legkevésbé fejlett országokban a komoly fejlesztési ösztönzőkön alapuló korlátozások tiszteletben tartásának biztosításához. Ugyancsak segíteni fogja a környezetbarát technológiai kutatás-fejlesztésbe és az újrahasznosításba történő beruházások ösztönzését.
<P>
Az EU fenntartható fejlődését, valamint a világ legszegényebb országaival való szolidaritást kell célul kitűznünk.
<SPEAKER ID="107" NAME="Brian Crowley" AFFILIATION="UEN">
Elnök asszony, szeretném megköszönni az előadónak a jelentés érdekében végzett munkáját. Úgy látom, három fő elemmel van dolgunk.
<P>
Először is, a nyersanyagokért és alapanyagokért globális verseny folyik. Európai szinten is fel kell ismernünk, hogy ha sikeresek akarunk lenni az ezekhez az alapanyagokhoz való hozzáférésben, jobb helyzetbe kell kerülnünk a kétoldalú megállapodások és kétoldalú üzletek megkötésekor.
<P>
Nyilvánvaló, hogy a hosszú távú fejlődés szempontjából nagyon fontos a világkereskedelmi tárgyalások kérdése, de a fejlődő világgal való gazdasági partnerségeink révén további előnyökre tehetnénk szert. Arra is szeretnék figyelmeztetni, hogy ha a világkereskedelmi tárgyalások keretében bizonyos jogokról lemondunk a nyersanyagokhoz és alapanyagokhoz való rövid távú hozzáférés érdekében, ez az Európai Unióban működő ipar sok részét hátrányosan érintheti, különösen a mezőgazdaságunkat.
<P>
Végezetül, amint azt az előttem szóló képviselőtársunk már elmondta, a tisztesség mindannyiunk számára a legfontosabb szempont. Most azért kell befektetnünk a fejlődő világ országaiba, hogy boldogulhassanak - nemcsak az idén és jövőre, a magas olaj- és gázárak miatt, de 20 év múlva is. Ezt össze kell kötni az oktatásra és a lakosságuk egészségügyi ellátására fordított beruházásokkal ezekben az országokban, hogy meg lehessen előzni a további problémák sorát.
<SPEAKER ID="108" NAME="Janez Potočnik">
a Bizottság tagja. - Elnök asszony, szeretnék köszönetet mondani a tisztelt képviselőknek a felszólalásaikért. Úgy látom, kellőképpen tisztában vannak az előttünk álló kihívásokkal. Az is meglehetősen világos, egyrészt, hogy biztosítanunk kell a munkánk kiegyensúlyozott fejlődését, ami által különösen a szegényebb országokkal kell foglalkoznunk, törekedve a Crowley úr által taglalt tisztesség megvalósítására; másrészt viszont a saját iparunk nyersanyagokhoz való hozzáférésére is tisztességes kereskedelmi szabályokat kell garantálnunk. Tény, hogy az Európai Unió nyersanyagok tekintetében nettó importőr, és ez nem is fog változni.
<P>
Most a kínálati piacainkon erősebb versennyel és emelkedő árakkal nézünk szembe, ami a gazdaságilag felemelkedő országokból származó fokozott versenyből ered. Ugyanakkor ezek a gazdaságilag felemelkedő országok akadályokat emelnek a nyersanyagaikhoz való hozzáférés útjába, ezáltal torzítják a versenyt. A nyersanyagokhoz való tisztességes, átlátható feltételek szerinti hozzáférés ezért az egyenlet alapvető része a globális versenyképességi stratégiánkban.
<P>
A Bizottság az elkövetkező években valamennyi rendelkezésre álló eszközt fel kívánja használni annak érdekében, hogy iparágaink számára megőrizze a nyersanyagok fenntartható kínálatát. Ennek folyamán átfogó, kiegyensúlyozott stratégiát fog követni. Amint a Parlament helyesen hangsúlyozta, az említett stratégiának nemcsak az iparágaink és a versenyképességünk érdekeit kell figyelembe vennie, hanem a szegényebb országok érdekeit is.
<P>
Ami a fejlesztési szempontot illeti, különbséget kell tennünk - és különbséget is fogunk tenni - egyrészről a szegényebb fejlődő országok által fenntartott, indokolt intézkedések, például az ilyen országok költségvetése számára nélkülözhetetlen kiviteli adók, másrészről a gazdaságilag felemelkedő országok által iparpolitikájuk részeként bevezetett intézkedések között, amelyek torzítják a versenyt a világpiacokon.
<P>
Értékelem Assis úr megjegyzését a K+F kötelezettségvállalásokkal kapcsolatban, amelyeket ezzel összefüggésben szintén növelni kell. Szeretném megköszönni a Parlamentnek, hogy támogatnak minket ennek a politikának az ügyében. Rendszeresen tájékoztatni fogjuk Önöket a stratégiánk további végrehajtásáról.
<SPEAKER ID="109" NAME="Jens Holm">
előadó. - (SV) Potočnik biztos úr, várakozással tekintünk a bizottsági közlemény és a konferencia elé. Örvendetes, hogy foglalkozni kívánnak az élelmiszerbiztonság, a fejlődés és a környezet ügyével.
<P>
Francisco Assis, Önnel tökéletesen egyetértek abban, hogy felül kell vizsgálnunk a gazdasági fejlődésünk modelljét.
<P>
Zbigniew Zaleski, egyetértek Önnel abban, hogy a kereskedelem nem lehet azonos azzal, hogy a nyersanyagokat újkori gyarmatosítók módjára ellopjuk a fejlődő országoktól. Ezért Zbigniew Zaleskit és mindenki mást is arra hívok fel, hogy mindenképpen támogassák a 20. és 21. módosítást. Kérem, gondosan tanulmányozzák át.
<P>
Nézzék meg a 26. módosítást is, amely a bioüzemanyagokkal foglakozik. Ebben a módosításban környezetvédelmi és szociális standardok bevezetésére hívunk fel a bioüzemanyagok tekintetében. Komoly probléma, hogy egyre több gabonát használunk el hús előállítására, más szóval gabonával etetjük az állatokat, ugyanakkor egyre több gabonát használunk el az autók üzemanyagának előállítására is.
<P>
Ez felhívás a Bizottság felé: intézkedéseket akarunk a magán gépkocsik használata és a húsfogyasztás csökkentésére, hogy több gabona maradjon emberi fogyasztásra!
<P>
A jelentésben sürgős intézkedéseket követelünk az éghajlatváltozás kezelésére. A kereskedelemnek is viselnie kell a felelősséget. Minden téren csökkentenünk kell a szükségtelen kibocsátásokat és vissza kell fognunk a közlekedést. A kereskedelem tekintélyes része olyan termékekkel foglalkozik, amelyeket helyben is ugyanúgy elő lehetne állítani. Ösztönöznünk kell a "zöld” áruk forgalmát és a fejlett környezetvédelmi technológiát. Ha nem tesszük meg, és a kereskedelem sem vállal felelősséget, hamarosan nem marad nyersanyag, amivel kereskedhetnénk, és utána ennivalónk se lesz. Mérhetetlenül fontos, hogy komolyan vegyük az éghajlattal kapcsolatos felelősségünket!
<SPEAKER ID="110" NAME="Elnök">
A vitát lezárom.
<P>
A szavazásra 2008. május 20-án, kedden kerül sor.
<CHAPTER ID="003">
Kérelem Bizottsághoz való visszautalásra: lásd a jegyzőkönyvet
<CHAPTER ID="008-05">
5. A cukorpiac közös szervezése (szavazás)
<CHAPTER ID="007">
Az előző ülés jegyzőkönyvének elfogadása: lásd a jegyzőkönyvet
<CHAPTER ID="011-02">
2. Kambodzsa, különösen Szam Rainszi ügye
<SPEAKER ID="308" NAME="Elnök">
A következő napirendi pont Kambodzsa, különösen Szam Rainszi ügye.
<SPEAKER ID="309" NAME="Marietje Schaake, szerző">
Elnök úr! Szam Rainszi a kollégánk, a kambodzsai parlament tagja. Ez a puszta tény merényletkísérletek alapjául szolgált, számos politikai és jogi támadásra, többek közt egy 12 éves börtönbüntetés kiszabására késztette a vezető pártot. A vezető párt láthatólag nem szívesen veszi, hogy Szam Rainszi elítéli a korrupciót és az emberi jogok megsértését.
<P>
Szeretném emlékeztetni ezt a vezető pártot arra, hogy az EU Kambodzsa egyetlen nagy adományozó intézménye, és a segélyeket azzal a feltétellel kapja, hogy tiszteletben tartja az emberi jogokat és az alapvető szabadságjogokat.
<P>
2006-ban Szam Rainszi kapta a Liberális Internacionálé Szabadság Díját. Azoknak a szabadságjogoknak a védelméért ítélték neki ezt a díjat, amelyekkel mi mindannyian rendelkezünk ebben a Parlamentben. Ezért felszólítjuk a kambodzsai hatóságokat, hogy hajtsák végre az ENSZ kambodzsai emberi jogokért felelős különmegbízottjának ajánlásait.
<SPEAKER ID="310" NAME="Raül Romeva i Rueda, szerző">
Elnök úr! Mint elhangzott, az Európai Unió Kambodzsa egyetlen nagy adományozó intézménye, és több mint helyénvaló, hogy ne csak arra szólítsuk fel a kambodzsai hatóságokat, hogy kezdjenek politikai és intézményi reformokba egy olyan demokratikus állam felépítése érdekében, amely a jogállamiságon és az alapvető szabadságjogok tiszteletben tartásán alapul, hanem arra is, hogy nyilvánítsák ki akaratukat, hogy ténylegesen felveszik a harcot az országot sújtó korrupció, a kitelepítéseket okozó nagy mértékű erdőirtások, a földek kisajátítása és a szexturizmus ellen, elutasítják a büntetlenség jelenleg uralkodó kultúráját, valamint bíróság elé állítják mindazokat, akik részt vesznek ezekben a tevékenységekben.
<P>
A kormánynak továbbá garantálnia kell, hogy az emberek szabadon és méltányos körülmények között fejthessék ki politikai nézeteiket anélkül, hogy megfélemlítenék és üldöznék őket. Még konkrétabban, ki kell jelentenünk, hogy aggódunk amiatt, hogy vádat emeltek és összesen tizenkét év börtönre ítélték Szam Rainszi ellenzéki vezetőt egy szimbolikusnak és tisztán politikai természetűnek nevezhető gesztus miatt. Különösen nyugtalanító, hogy ez az ítélet, amennyiben fenntartják, kizárja, hogy Szam Rainszi elinduljon a 2013-as parlamenti választásokon, és ez Rainszi esetén messze túlmutató következményekkel jár, hiszen az ellenzék egészére befolyással bír.
<SPEAKER ID="311" NAME="Véronique De Keyser, szerző">
(FR) Elnök úr! Ez egy sürgős állásfoglalás, amelyet a némiképpen ellentmondásos Szam Rainszi ügye határoz meg, de nem szabad elfelejtenünk, hogy az ügy mögött egy, a demokráciával kapcsolatos valódi probléma húzódik meg.
<P>
Mint elhangzott, Szam Rainszi egy szabadelvű személyiség, aki Hun Sennek, a vezetőnek az ellenfele. Szam Rainszi urat már korábban 18 hónapos börtönbüntetésre ítélték, és csak 2006-ban kapott kegyelmet. Valóban azzal vádolta Hun Sent, hogy ő áll az 1997-es gránáttámadás mögött.
<P>
Most azért a - mint mondtuk szimbolikus - cselekményért ítélték el, hogy elmozdította a Vietnam és Kambodzsa közti vitatott határ jelzéseit, és úgynevezett hamis térképeket osztogatott. A távollétében kapott 12 év nagyon sok, de legalább egyértelműen jelzi, hogy miről szól ez az egész. Az egyetlen cél az, hogy ne indulhasson a következő 2013-as választásokon, noha ő az ország második ellenzéki politikai pártjának a vezetője.
<P>
A kambodzsai politikai légkör tehát feszült, közelednek a választások, szavazatszerzési taktikákat alkalmaznak, ugyanakkor az ország sodródik a tekintélyuralom felé, és Rainszi úron kívül más nem kormányzati szervezetek képviselőit is vád alá helyezték: például Mu Sochua politikust bűnösnek találták a kormányfő megrágalmazásáért, Hang Chakra újságírót pedig bebörtönözték, mert elítélte a Sok an kormányfő-helyettes környezetében tapasztalható korrupciót.
<P>
Ezért hangsúlyozni szeretném, ahogy erre más képviselőtársaim is felhívták a figyelmet, hogy mi segélyeket nyújtunk Kambodzsának, a köztünk fennálló együttműködési megállapodás pedig előírja, hogy az alapvető szabadságjogokat tiszteletben kell tartani. Szeretném indítványozni egy humanitárius vészhelyzeti terv elkészítését is azoknak az embereknek a megsegítése céljából, akiket az építő- és a textilipar válsága nehéz helyzetbe hozott. Ez is nagyon fontos.
<SPEAKER ID="312" NAME="Charles Tannock, szerző">
Elnök úr! Noha Kambodzsa elméletileg plurális demokrácia, a Human Rights Watch nem kormányzati szervezet vonatkozó jelentése viszont azt állítja, hogy a kormányt bíráló politikusoknak és újságíróknak erőszakkal és megfélemlítéssel kell szembenézniük.
<P>
Ezen túlmenően a bírói kar továbbra is gyenge és politikai befolyás alatt áll. A kormány változatlanul szemet huny afölött, hogy a parasztok földjeit csalárd módon elkobozzák, törvénytelenül termelnek ki erdőket, és hogy széles körben fosztogatják az ország természeti erőforrásait.
<P>
A franciaországi emigrációban élő ellenzéki vezetőt, Szam Rainszi urat távollétében tíz év börtönre ítélték. Állítólagos bűne az volt, hogy igyekezett felhívni a figyelmet arra, hogy a kormány elkobozza a parasztok földjeit a szomszédos Vietnammal folytatott határtárgyalásokat követően, és Rainszi e tevékenysége közben a vád szerint kiásta a határjelzéseket.
<P>
Mai állásfoglalásunkkal a kellő időben küldünk jelzést a kambodzsai kormánynak, hogy ha szorosabb kapcsolatok kialakítására törekszik az EU-val, garantálnia kell és be kell tartania az alapvető szabadságokat és az alapvető jogokat. Ellenkező esetben Kambodzsa azt kockáztatja, hogy a nemzetközi közösség a kitaszított burmai állammal veszi egy kalap alá.
<SPEAKER ID="313" NAME="Monica Luisa Macovei, szerző">
Elnök asszony! Szam Rainszi ellenzéki vezetőt 12 éves börtönbüntetésre ítélték távollétében. Tárgyalása nem felelt meg a tisztességes és pártatlan bíráskodással szemben támasztott nemzetközi követelményeknek, elítélését pedig politikai szempontok motiválták. Az ellenzéki párt tagjait meglehetősen gyakran sújtják hasonló ítéletekkel, ami azt jelzi, hogy Kambodzsában nincsen pártatlan bíróság. Ezek a bírósági ítéletek akadályozzák az alapvető emberi jogoknak, köztük a szólás szabadságának és a tisztességes tárgyaláshoz való jognak az érvényesülését.
<P>
Erőteljesen ellenzem Szam Rainszi és a véleménynyilvánítási szabadságot gyakorló társai elítélését, és felszólítom a kambodzsai kormányt, hogy térjen le a zsarnokság útjáról. Nemzetközi szinten arra kell emlékeztetnünk Kambodzsát, hogy törekedjen a demokrácia megvalósítására, és ne alkalmazza megkülönböztető módon a törvényeket az egyéni jogokkal szemben. A Bizottságot pedig arra szólítom fel, hogy figyelmeztesse Kambodzsát, ne alkosson új szabályokat a nem kormányzati szervezetek működésére vonatkozóan az ellenzék és a civil társadalom korlátozása céljából.
<SPEAKER ID="314" NAME="Sari Essayah">
a PPE képviselőcsoport nevében. - (FI) Elnök úr! Szam Rainszi ügye csak a jéghegy csúcsa; rávilágít arra a tekintélyelvű kormányzásra, amelyet a kambodzsai vezető párt gyakorol, hogy politikai irányítás alá vonja a bíróságokat a kormány elleni bírálatok elhallgattatása céljából. Ennek a kormánynak természetesen az a fő célja, hogy elnyomja a civil társadalmat és egypárti rendszert alakítson ki. Ezt tükrözi Rainszi elítélése is, amellyel a 2013-as választásokon való elindulását próbálják megakadályozni.
<P>
Amint már említettük, az EU Kambodzsa egyetlen nagy adományozó intézménye, és ezért fontos, hogy ebben az állásfoglalásban ne elégedjünk meg azzal, hogy elítéljük az emberi jogok számtalan megsértését, a megfelelő és életképes bírói rendszer hiányát és a fegyveres erők átpolitizáltságát. Határozottan emlékeztetnünk kell őket a Kambodzsa és az EU között fennálló együttműködési megállapodásra is, különösen annak 1. cikkére, amely az emberi jogok tiszteletben tartására szólít fel. Ha a polgári szabadságjogokat továbbra is semmibe veszik, akkor annak következményei lesznek, az EU-nak pedig egyértelműen javítania kell az emberi jogi helyzeten, ami a segélyek további folyósításának a feltétele.
<SPEAKER ID="315" NAME="Corina Creţu">
az S&D képviselőcsoport nevében. - (RO) A kambodzsai ellenzéki vezérre, Szam Rainszi úrra kiszabott tizenkét éves börtönbüntetés súlyos emberi jogi jogsértés és a Kambodzsa politikai életét uraló tekintélyuralom nyilvánvaló jele. Miután kiutasították a Nemzetgyűlésből, képviselői mentelmi jogát háromszor felfüggesztették, többször merényletet kíséreltek meg ellene, és támogatóinak tucatjait meggyilkolták, most erős politikai felhangokkal távollétében elítélték tiltakozó akciói miatt.
<P>
A szeptemberben meghozott ítéletnek végső soron az a célja, hogy az ellenzéki vezér ne jelöltethesse magát a több mint két év múlva tartandó választásokon, amelyek esélyt jelentenek Kambodzsának, hogy egyszer és mindenkorra demokratikussá váljon. Azon túl, hogy ezen az állásfoglaláson keresztül felszólítjuk a kambodzsai kormányt, hogy vessen véget a politikai üldözéseknek, arra szeretném kérni az Európai Unió külügyi főképviselőjét, hogy gyakoroljon nyomást a hatóságokra, hogy folytassák a valódi demokrácia megteremtéséhez szükséges reformokat.
<SPEAKER ID="316" NAME="Gerald Häfner">
a Verts/ALE képviselőcsoport nevében. - (DE) Elnök úr! Kambodzsa gyönyörű ország, amely nagyszerű múltra tekint vissza, de az országnak és múltjának is vannak sötét oldalai. Ma emberek tűnnek el vagy vetik őket börtönbe tárgyalás nélkül, mindent átjár a korrupció, törvénytelenül sajátítanak ki földeket és vágnak ki erdőket. Minket, mint az Európai Parlament képviselőit leginkább az kell, hogy aggasszon, hogy e tevékenységek bírálóit és elítélőit az utcáról viszik el, kirakatpereket folytatnak le ellenük, majd börtönbe vetik őket.
<P>
Szam Rainszinek, a kambodzsai ellenzék vezérének súlyos üldöztetésben volt része. Megválasztották képviselőnek, de 1995-ben eltávolították a parlamentből. Sikerült azonban visszatérnie. Több támadást hajtottak végre ellene választási gyűléseken; az egyik merénylet 80 halálos áldozatot követelt. Abban a megtiszteltetésben volt részem, hogy meglátogathattam őt Kambodzsában. Egy nagyon békés embert, a demokrácia és az emberi jogok elkötelezett hívét ismertem meg benne. Most gyatra indokokkal 12 éves börtönbüntetésre ítélték egy szimbolikus cselekedet miatt.
<P>
Aki egy ellenzéki párt vezetőjét lecsukatja, az vele együtt börtönbe záratja az ország lakosságának általa képviselt jelentős részét. Aki egy ellenzéki párt vezetőjét lecsukatja, és megakadályozza, hogy részt vegyen a következő választásokon, az gátolja a demokratikus folyamatot és megsérti a polgári és emberi jogokat. Úgy vélem, hogy ezt nem szabad elfogadnunk, és felszólítom a Bizottságot, hogy mindenekelőtt követelje a Kambodzsával kötött együttműködési megállapodás 1. cikkében foglalt rendelkezések betartását. Ez a cikk tartalmazza, hogy az Európai Unió azzal a feltétellel nyújt segélyeket Kambodzsának, ha tiszteletben tartja az emberi jogokat.
<SPEAKER ID="317" NAME="Adam Bielan">
az ECR képviselőcsoport nevében. - (PL) Kétszer volt alkalmam Kambodzsába látogatni. Először két évvel ezelőtt jártam ott a parlamenti választások idején az Európai Unió megfigyelő küldöttségével, másodszor pedig hat hónapja. Azt kell mondanom, hogy Kambodzsa - gazdasági értelemben - sokat fejlődött az elmúlt években a térség többi országával együtt. A gyors gazdasági fejlődést azonban sajnos nem kísérte demokratizálódási folyamat. Ugyanis nincsen valódi demokrácia a vezető pártot ellenőrző erős média, erős ellenzék és erős nem kormányzati szektor nélkül.
<P>
A Szam Rainszire kiszabott ítélet, amely nem az első a sorban, újabb csapást mér az ellenzékre. Ha az ítéletet fenntartják, Szam Rainszi nem tud elindulni a következő parlamenti választásokon, noha jelentős népszerűségnek örvend hazájában. Az ítélet azért is elgondolkodtató, mert több mint 30 évvel a vörös khmer rezsim bukása után a rendszer sok vezetőjét még bíróság elé sem állították. A vietnami-kambodzsai határ megkérdőjelezése természetesen nem mozdítja elő a térség stabilizálódását, mindazonáltal ezt a kérdést politikai eszközökkel kell kezelni, és nem bírósági ítélettel.
<SPEAKER ID="318" NAME="Elena Băsescu" AFFILIATION="PPE">
(RO) Sajnálatos, hogy a kambodzsai bíróságok továbbra is letartóztatásokhoz folyamodnak a politikai ellenzék és a másként gondolkodók megfélemlítése céljából. Ezek az akciók leggyakrabban újságírókat, emberi jogi aktivistákat és a szólásszabadság mellett kiálló más kritikusokat vesznek célba.
<P>
A Szam Rainszi ellen felhozott vádak nyilvánvalóan inkább politikai, mint büntetőjogi természetűek. Tizenkét éves börtönbüntetésre ítélték egy jelképes tiltakozó akciót követően, amelyet a vietnami határ kijelölésének módja miatt hajtott végre. Elítélésének azonban minden bizonnyal az a valódi oka, hogy az ellenzéket eltávolítsák a 2013-as parlamenti választási küzdelemből.
<P>
Szeretném ezt az alkalmat megragadni arra, hogy megkérjem a kambodzsai kormányt, hogy tartsa magát a demokrácia megszilárdítása ügyében tett kötelezettségvállalásaihoz. Szam Rainszinek mint az ellenzék első számú vezetőjének meg kell engedni, hogy a lehető leggyorsabban folytathassa munkáját a kambodzsai parlamentben. Ez segítene megállítani az emberi jogokat fenyegető egypártrendszerre való áttérést.
<SPEAKER ID="319" NAME="Eija-Riitta Korhola" AFFILIATION="PPE">
(FI) Elnök úr! Miután a kambodzsai bíróság Szam Rainszi ellenzéki vezetőt 10 éves börtönbüntetésre ítélte rémhírterjesztéssel és hivatalos dokumentumok meghamisításával kapcsolatos vádak alapján, és ehhez hasonló egyéb ügyek is napvilágot láttak, a Nyugaton érthető aggodalom lett úrrá az ország jogrendszerének pártatlanságával és függetlenségével kapcsolatban.
<P>
Szisztematikus kísérlet történt arra, hogy a rémhírek terjesztésével, a rágalmazással és a becsületsértéssel kapcsolatos rendelkezéseket úgy értelmezzék, hogy az akadályozza az ellenzék és a nem kormányzati szervezetek munkáját. A kérdéses rendelkezéseket valójában a szólásszabadság megkurtítására használták.
<P>
Noha elismerem azt a jelentős fejlődést, amelyet Kambodzsa a Pol Pot rezsim óta megtett, nyugtalanítana, ha a kambodzsai kormány úgy döntene, hogy félbehagyja a demokratikus rendszer építését, ami sajnos sok országban megesett. Kambodzsa több nemzetközi megállapodásban, többek közt az Európai Unióval kötött együttműködési megállapodásban vállalta, hogy megvédi polgárai alapvető jogait és a demokratikus alapelveket átülteti a gyakorlatba. Az Európai Uniónak határozottan fel kell szólítania a kambodzsai kormányt, hogy tartsa tiszteletben a kötelezettségvállalásait.
<SPEAKER ID="320" NAME="Cristian Dan Preda" AFFILIATION="PPE">
(RO) Mint elhangzott, Szam Rainszire két börtönbüntetést szabtak ki. A tízéves börtönbüntetést, amelyet rémhírek terjesztéséért és hivatalos iratok meghamisításáért kapott, hozzáadták a korábban kiszabott kétéves büntetéshez. Amint arra képviselőtársaim rámutattak, ezzel nyilvánvalóan arra tettek kísérletet, hogy megakadályozzák részvételét a következő választásokon. Van egy probléma az egész történet során követett eljárásban, nevezetesen, hogy Szam Rainszit távollétében ítélték el egy olyan eljárás keretében, amelyet zárt ajtók mögött tartottak, és amelyben a beszámolók szerint számos szabálytalanság volt felfedezhető.
<P>
Ez nem egy elszigetelt eset. A kambodzsai kormány sok bírálójának volt része hasonló, bűnvádi eljárást is magában foglaló bánásmódban. Amint az elhangzott, úgy vélem, hogy az Európai Unióval aláírt együttműködési megállapodás alapján a kambodzsai hatóságoknak tartaniuk kell magukat az emberi jogok tekintetében vállalt egyértelmű kötelezettségeikhez.
<SPEAKER ID="321" NAME="Jaroslav Paška" AFFILIATION="EFD">
(SK) Sok más országhoz hasonlóan a politikai hatalomért folytatott küzdelem Kambodzsában is valódi élet-halál harccá fajul, mint mondani szokás. Ezekben a helyzetekben a hatalmi struktúrák elpusztítják, üldözik és bebörtönzik politikai ellenzéküket.
<P>
Úgy tűnik, hogy ez történt Szam Rainszi esetében is, akitől az ország jelenlegi vezetői természetesen meg szeretnének szabadulni, mert versenytársat jelent számukra, és egy majdani politikai változás kockázatát testesíti meg. Más esetekhez hasonlóan természetesen közbeléphetnénk és felszólíthatnánk a kambodzsai kormányt, hogy hagyjon fel politikai ellenfele üldözésével, és adjon teret neki, hogy egyenlő feltételekkel kapcsolódhasson be a politikai küzdelembe.
<P>
Úgy vélem, hogy a Kambodzsával fennálló kapcsolatainkban beállt javulás következtében sikeresebbek lehetünk ebben az ügyben, mint Harare esetében voltunk. Ezért úgy vélem, hogy érdemes volna politikai nyomás alá helyezni a kambodzsai kormányt, hogy gondolja újra működését, politikai ellenfelei kezelését, valamint teremtse meg a szabad és tisztességes politikai verseny feltételeit.
<SPEAKER ID="322" NAME="Máire Geoghegan-Quinn">
a Bizottság tagja. - (GA) Elnök úr, először is szeretnék köszönetet mondani minden képviselőnek, aki részt vett a vitában.
<P>
a Bizottság tagja. - Különösen szeretném megköszönni azoknak a képviselőknek, akik állásfoglalásokat nyújtottak be Kambodzsával kapcsolatban ehhez a sürgős vitához. A helyzet ebben az országban valóban aggodalomra ad okot.
<P>
Őszinte párbeszédet folytattunk kambodzsai partnereinkkel, legutóbb a Vegyes Bizottság október 8-i brüsszeli ülésén az ország demokratikus intézményeinek helyzetéről és különösen a parlamenti ellenzékkel való bánásmódról. Az, hogy Szam Rainszi ellenzéki vezetőnek Franciaországban kellett menedéket keresnie, a helyzet romlásának a jele.
<P>
Ugyanez mondható el a bírói kar politikai részvételéről, ellenzékiek, köztük képviselői mentelmi joggal rendelkező emberek bíróság elé állításáról. Az a veszély fenyeget, hogy a Nemzetgyűlés már nem lesz képes az eszmék szabad cseréjének fórumaként működni. A média is nyomás alatt áll.
<P>
Vannak nagyszerű eredmények is. Kambodzsa elfogadta az ENSZ Emberi Jogi Bizottságának az egyetemes időszaki felülvizsgálat keretében tett minden ajánlását. Tudomásunk van arról is, hogy új büntető-törvénykönyvet és korrupció elleni törvényt hoztak. Figyelemmel kell követnünk, hogy ezeket a törvényeket hogyan hajtják végre a gyakorlatban. Továbbra is emlékeztetni fogjuk Kambodzsát a választási megfigyelő misszióink által készített ajánlásokra. Fontos volna egy hatékony Emberi Jogi Bizottság létrehozása is. Üdvözöljük a kormány elhatározását, hogy előrelép ebben az ügyben, és kezdeményezte egy civil szervezetekkel közös fórum létrehozását.
<P>
Kambodzsa továbbra is egy nagyon szegény ország. Sok mindent lehet azért tenni, hogy a jelenlegi gazdasági fejlődés lendületét úgy őrizzék meg, hogy közben ne növeljék a társadalmi egyenlőtlenségeket. Ilyen intézkedés lehetne a földtulajdonlás szabályainak reformja, a föld- és erdőgazdálkodás tarthatatlan gyakorlatának befejezése, ideértve a természeti erőforrások kizsákmányolásának megszüntetését is.
<P>
Szankciókkal vagy a kapcsolatok szintjének csökkentésével semmit sem tennénk a legszegényebbekért és a legelesettebbekért, és csak azokat bátorítanánk, akik színleg támogatják a demokráciát. Ezért nem értek egyet azzal, hogy kétoldalú megállapodásunk felfüggesztése eredményre vezetne.
<P>
A türelmes párbeszédet semmi sem helyettesítheti. Ha nem tartanak minket fontos szereplőnek az ország fejlődése szempontjából, elveszítjük esélyünket, hogy befolyásoljuk az eseményeket. Ugyanis Kambodzsában sokat tehetünk minden szinten a miniszterelnöki hivataltól kezdve a civil társadalomig. Továbbra is bátorítanunk kell azokat a pozitív kezdeményezéseket, amelyeket Kambodzsa tesz az emberi jogok, a fejlődés és a nemi egyenjogúság előmozdítása érdekében, miközben továbbra is ki kell állnunk a valódi plurális demokrácia, a szabadabb sajtó és a függetlenebb bírói hatalom mellett.
<SPEAKER ID="324" NAME="Elnök">
A vitát lezárom.
<P>
A szavazásra rövidesen sor kerül.
<P>
Írásbeli nyilatkozatok (az eljárási szabályzat 149. cikke)
<SPEAKER ID="944" NAME="Jarosław Leszek Wałęsa" AFFILIATION="PPE">
írásban. - A kambodzsai emberi jogi helyzet növekvő aggodalmat okoz. Azzal a problémával nézünk szembe, hogy a társadalom szövetét szétziláló tekintélyelvű kormány arcátlanul megsérti az emberi jogokat. Kambodzsa legnagyobb adományozójaként az EU-nak gyorsan kell cselekednie a kambodzsai polgárok védelmében, és biztosítania kell őket arról, hogy a demokratikus folyamat nem siklik félre. Szeretném megragadni ezt az alkalmat, hogy a kambodzsai kormányhoz szóljak, és felszólítsam, hogy gyorsan és időben teljesítse az ENSZ különmegbízottjának jelentésében foglaltakat. Szam Rainszi ügye fényt derít a Kambodzsában történt igazságtalanságokra, ahol Rainszi úrnak, mint az ellenzéki párt vezetőjének és parlamenti képviselőnek nem mással, mint a hatalmon lévő tekintélyelvű kormánynak az ellenzék megfékezésére irányuló tudatos erőfeszítéseivel kell szembenéznie. Véget kell vetni annak a gyakorlatnak, hogy bármely, a kormány számára fenyegetést jelentő személyt megvádoljanak és őrizetbe vegyenek. Ráadásul a polgárok továbbra sem látják garantáltnak a bíróságok függetlenségét és pártatlanságát. Ennek a Parlamentnek azonnal szembe kell néznie és foglalkoznia kell ezekkel az ügyekkel, és a kambodzsai polgárokat biztosítania kell arról, hogy ez a Parlament továbbra is támogatja és védelmezi a demokráciához fűződő jogaikat.
<CHAPTER ID="022">
Az ülés berekesztése
<CHAPTER ID="003">
Az elnökség nyilatkozatai
<SPEAKER ID="007" NAME="Elnök">
Néhány előzetes megjegyzést kívánok tenni.
<P>
2010. november 6-án Moszkvában ismeretlen tettesek súlyosan bántalmazták Oleg Kasin újságírót. A leghatározottabban elítéljük ezt a durva támadást, amelyet nem az anyagi haszon motivált. Tudomásul vesszük és üdvözöljük Medvegyev elnök gyors reagálását ebben a helyzetben és a tettesek kézre kerítése iránt tanúsított személyes elkötelezettségét. Reméljük, sikerrel jár.
<P>
Másodszor, október 31-én a moszkvai Triumfalnaja téren két év óta első alkalommal volt Moszkvában olyan tüntetés, amelynek során a rendőrség nem avatkozott közbe. Ezt biztató jelnek tekintjük az orosz hatóságok részéről, reménykedve abban, hogy az Európai Parlamentnek az orosz közélet demokratizálására vonatkozó kérései az évek során nem találtak süket fülekre.
<P>
Harmadszor, 10 nappal ezelőtt Bagdadban keresztény hívőket ért támadás templomukban az istentisztelet idején, amelyben többen megsebesültek, és amely több halálos áldozattal is járt. Az Európai Parlament nevében ismételten felszólítom a vallásszabadság tiszteletben tartására és a régióban tapasztalható, vallási indíttatású erőszakos cselekmények felszámolására.
<P>
Negyedszer, december 10-én Stockholmban átadásra kerülnek az idei Nobel-díjak. Elfogadhatatlannak tartjuk, hogy a kínai hatóságok megkíséreltek nyomást gyakorolni az Európai Unió tagállamaira, hogy ne vegyenek részt az ünnepségen. Az Európai Parlament szakadatlanul küzd azért, hogy az egész világon tiszteletben tartsák minden személy alapvető és elidegeníthetetlen jogait, és természetesen Kína sem kivétel ez alól. A decemberi ünnepségen az Európai Unió norvégiai küldöttségének vezetője fogja képviselni az Európai Uniót, így az Európai Parlamentet is.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Elnök úr, hölgyeim és uraim! Az elmúlt napokban Olaszország Vento régióját súlyos természeti katasztrófák érték, főképp Vicenza, Padova és Verona tartományokat. A katasztrofális áradások nagyjából 500 000 embert érintettek valamilyen módon, és több száz millió euró értékű kárt okoztak. Ez a tragédia súlyos csapást mért az összes termelő ágazatra, a kis- és középvállalkozásokra, és számos egyéb ágazatra is.
<P>
Szeretném arra kérni képviselőtársaimat és az európai intézményeket, hogy az Európai Unió Szolidaritási Alapja és a strukturális alapok által kijelölt határok között tegyenek meg minden tőlük telhetőt a károsultak támogatása és a katasztrófa miatt keletkezett károk enyhítése érdekében.
<P>
Szeretném továbbá megjegyezni, hogy Olaszországnak más oka is van a gyászra, még ha teljesen különböző is: a Pompeiben található műemlékek összeomlása. Azért kívántam ezt most megemlíteni, hogy hangsúlyozzam az ilyen jellegű események jelentőségét és fontosságát, illetve annak szükségességét, hogy Európa odafigyeljen ezekre az eseményekre.
<SPEAKER ID="009" NAME="Elnök">
Köszönjük a felvetését. Kérem, hogy az egyperces felszólalásokat is vegye igénybe erre a célra. Ezt a témát is fel lehet vetni egyperces felszólalás során. Köszönöm, Berlinguer úr, hogy felvetette a kérdést.
<CHAPTER ID="002">
Az előző ülés jegyzőkönyvének elfogadása: lásd a jegyzőkönyvet
<CHAPTER ID="011">
Szavazások órája
<CHAPTER ID="018">
A következő ülések időpontjai: lásd a jegyzőkönyvet
<CHAPTER ID="005-08">
8. A pénzügyi rendszer makroprudenciális felügyelete és az Európai Rendszerkockázati Testület felállítása (
<CHAPTER ID="007-07">
7. Employee participation in companies with a European Statute (szavazás)
<CHAPTER ID="005-19">
19. 2006. évi mentesítés: Európai Képzési Alapítvány (
<CHAPTER ID="001">
Az ülés megnyitása
<P>
(La seduta è aperta alle 9.00)
<CHAPTER ID="007-03">
3. A Maldív-szigetek felvétele a Tanács vonatkozó határozatának hatálya alá tartozó országok listájára a 2004. decemberi indiai-óceáni szökőárt követően (szavazás)
<CHAPTER ID="007-05">
5. Az EK és Ausztrália közötti megállapodás a légi szolgáltatások bizonyos kérdéseiről (szavazás)
<CHAPTER ID="004-06">
6. Fürdővizek (szavazás)
<CHAPTER ID="005">
A bizottságok tagjai: lásd a jegyzőkönyvet
<CHAPTER ID="013">
Egyes okiratokra vonatkozó határozatok: lásd a jegyzőkönyvet
<CHAPTER ID="002">
Az előző ülés jegyzőkönyvének elfogadása: lásd a jegyzőkönyvet
<CHAPTER ID="006-16">
16. 3/2009. sz. költségvetés-módosítás (
<CHAPTER ID="010-03">
3. A mezőgazdasági piacok közös szervezésének létrehozásáról, valamint egyes mezőgazdasági termékekre vonatkozó egyedi rendelkezésekről (
<CHAPTER ID="004-12">
12. A "nem-állami szereplők és helyhatóságok a fejlesztésben" c. tematikus programra vonatkozó éves akcióprogram (2009) (II. rész: célzott tevékenységek) (
<CHAPTER ID="006-10">
10. Euro-mediterrán társulási megállapodás EU/Szíria (szavazás)
<CHAPTER ID="021">
Az ülés berekesztése
<P>
(Az ülést 22.50-kor berekesztik)
<CHAPTER ID="011">
Az éghajlattal kapcsolatos nemzetközi politika Koppenhága után: a nemzetközi tárgyalások azonnali cselekvéssel történő újraélesztése
<SPEAKER ID="296" NAME="Elnök">
A következő napirendi pont a Bizottság közleménye: az éghajlattal kapcsolatos nemzetközi politika Koppenhága után: a nemzetközi tárgyalások azonnali cselekvéssel történő újraélesztése.
<SPEAKER ID="297" NAME="Connie Hedegaard">
a Bizottság tagja. - Elnök asszony! Ez az első alkalom, amikor felszólalok ez előtt a Parlament előtt. Nagyon örülök, hogy kevesebb mint négy héttel hivatalba lépésem után ma bemutathatok önöknek egy közleményt az éghajlatváltozással kapcsolatos Koppenhága utáni nemzetközi politikáról - azt a közleményt, amelyet a Bizottság a mai ülésén elfogadott.
<P>
A közlemény címe: "Most kell cselekedni az éghajlatváltozással kapcsolatos globális szintű intézkedések újraindítása érdekében”, és pontosan ezt szeretnénk tenni. A közlemény szövegezése során természetesen teljes mértékben figyelembe vettük a Parlament február 10-én kiadott, az éghajlat-változási konferencia eredményeiről szóló állásfoglalását.
<P>
Koppenhága sokkal kisebb előrelépés volt, mint amit az Európai Unió akart, de akkor is előrelépés volt. Százkilenc ország - iparosodott és fejlődő országok egyaránt, amelyek közösen felelősek az üvegházhatást okozó gázok világméretű kibocsátásának több 80%-áért - most hivatalosan beillesztette a megállapodásba kibocsátáscsökkentési célkitűzéseit és lépéseit. Vagyis lehetőségünk nyílt arra, hogy építsünk erre az eltökéltségre és hozzájáruljunk annak nemzetközi cselekvés irányába történő tereléséhez. Meg kell ragadnunk ezt a lehetőséget és tennünk kell ennek a lendületnek a fenntartásáért, amely a 2012 utáni időszakra vonatkozó erőteljes és jogilag kötelező érvényű globális éghajlati megállapodás felé vezet, amely természetesen továbbra is a célkitűzésünk marad.
<P>
A Bizottságnak az a kiindulási pontja, hogy az EU-nak továbbra is vezető szerepet kell betöltenie. Meggyőződésünk szerint az a legmeggyőzőbb út, amelyet Európa követhet, hogy megfogható és határozott lépéseket tesz a saját lehetőségein belül annak érdekében, hogy a világ leginkább éghajlatbarát régiójává váljon. Ezt a múlt héten benyújtott Európa 2020 stratégia részeként kell megtennünk. És hadd mondjam ezt hangosan és érthetően: ez Európa saját érdeke. Hogy miért? Nos, azért, mert ez - ha okosan cselekszünk - javítja versenyképességünket, erősíti energiabiztonságunkat és ösztönzi a "zöldebb” gazdasági növekedést és az innovációt, és ilyen módon új munkahelyeket teremt. Ezért a Bizottság most megkezdi a 2050-ig vezető utat felvázoló munkáját, amely elvezeti az Európai Uniót az alacsony szén-dioxid-kibocsátású gazdaságra történő átálláshoz.
<P>
Ez kiterjed arra is, hogy 2050-ig 80-95%-kal csökkentjük kibocsátásunkat, amiben már megállapodtunk, és - amint ezzel a Parlament is tisztában van -, az EU kötelezettséget vállalt arra nézve, hogy 2020-ig legalább 20%-kal az 1990. évi szint alá csökkenti kibocsátását, és hogy ezt a csökkentést felemeli 30%-ra a megfelelő feltételek fennállása esetén. Teljes mértékben egyetértek a Parlament által megfogalmazott azon kívánsággal, hogy az EU lépjen túl ezen a 20%-os célkitűzésen. Kibocsátásunk csökkentését szorosabban összhangba kell hoznunk azzal, amit a tudomány állítása szerint meg kell tennünk a Koppenhágai Megállapodás azon célkitűzésének teljesítése érdekében, hogy két fok alatt tartjuk a globális felmelegedést. Amint állásfoglalásukban ezt önök is kifejezték, a válság megkönnyítette ezeknek a célkitűzéseknek az elérését. Ha ma olyan ambiciózusak akarunk lenni, mint amennyire elszántak akkor voltunk, amikor 2007-ben és 2008-ban elfogadtuk az éghajlat-változási és energiaügyi csomagot, akkor túl kell lépnünk a 20%-on. Ezért azt is örömmel jelenthetem be, hogy a Bizottság az Európai Tanács júniusi ülése előtt elemzést készít arról, hogy milyen gyakorlati politikákra van szükség ahhoz, hogy 2020-ig végrehajthassuk a kibocsátás 30%-os csökkentését. A Bizottság elemzést készít továbbá a 2050-ig tartó utunk mérföldköveiről, amely kiterjed a 2030-ig szükséges követelményszintek forgatókönyveire is. Ehhez olyan megfelelő stratégiákat kell létrehoznunk a kulcsfontosságú kibocsátó ágazatokkal kapcsolatban, amelyek követik az Európa 2020 stratégiát. Az EU kibocsátáskereskedelmi rendszeréről szóló irányelvben elfogadott határidőnek megfelelően a Bizottság a nagy energiaigényű iparágak kibocsátásáthelyezés esetén bekövetkező helyzetének elemzését is megkezdi.
<P>
Ezzel a munkával párhuzamosan az EU-nak meg kell kezdenie a Koppenhágai Megállapodás végrehajtását. Ez azt jelenti, hogy fel kell építenünk egy szilárd és átlátható nemzetközi beszámolási keretrendszert az egyes országok kibocsátásáról és teljesítményéről. Ez azt is jelenti, hogy gyorsan mozgósítanunk kell azt a 7,2 milliárd eurót a fejlődő országoknak szánt gyors finanszírozáshoz, amelyet Európa a 2010-2012. évi időszakra vállalt. Ez különösen fontos a hitelességünk, valamint a hosszú távú finanszírozás biztosításához történő hozzájárulásunk szempontjából. A Bizottság kész hozzájárulni az EU által nyújtott segítség megfelelő koordinálásához.
<P>
Végül ez a közlemény útitervet is javasol az ENSZ-folyamat következő lépéseihez, amelyekről ez év tavaszán Bonnban meg kell állapodnunk, ha újból megkezdődnek a tárgyalások. A bonni technikai üléseken el kell indítani a Koppenhágai Megállapodásban szereplő politikai útmutatásoknak az ENSZ Éghajlat-változási Keretegyezménye tárgyalási szövegeibe történő beillesztésének folyamatát, és orvosolnunk kell a fennálló hiányosságokat. Ami a legfontosabb: szerintem nagyon fontos, hogy megértsük, hogy Cancún milyen konkrét eredményeket hozhat. Döntő jelentőségű, hogy beépítsük a hivatalos ENSZ tárgyalási folyamatba a fejlett országok célkitűzéseit és a fejlődő országok intézkedéseit, amelyekre a megállapodás kötelezi őket, valamint a nyomon követésre, jelentéstételre és ellenőrzésre vonatkozó politikai útmutatásokat, de a megállapodásban elhanyagolt kérdésekre vonatkozó olyan döntéseket is, mint például a nemzetközi szén-dioxid-piac fejlődése, a nemzetközi légi közlekedésből és a tengeri szállításból származó kibocsátásoknak az ICAO és az IMO égisze alatt való csökkentése, a mezőgazdaság és más hasonló kérdések. A hivatalos tárgyalásokon valóban jelentős előrehaladást sikerült elérni Koppenhágában az alkalmazkodási keretek, a technológiai keretek és az erdészet kérdéseiben, amelyek szintén felsorolhatók a várt mexikói eredmények között.
<P>
Én lennék a legboldogabb, ha Cancúnban sikerülne elérnünk egy jogilag kötelező erejű globális megállapodást, és ha sikerülne ott megoldanunk a jogi kérdést - és ne tévesszék szem elől azt, hogy az Európai Unió készen áll. Látnunk kell azonban, hogy a felek között fennmaradt nézetkülönbségek egészen a jövő évig késleltethetik a megállapodást ebben a kérdésben. Ezért óvatosan kell bánnunk az elvárásokkal. Szerintem valamennyien tudják, hogy ha magasak a Mexikóval kapcsolatos elvárásaink, de nem születnek konkrét eredmények, akkor nagyon nagy annak a kockázata, hogy végül tönkretesszük ezt a folyamatot. Tehát akinek fontos egy nemzetközi megállapodás elérése, szerintem annak a számára az is nagyon fontos, hogy ezen a módon lépésről lépésre haladjon előre és minden tőle telhetőt megpróbáljon megtenni annak érdekében, hogy a világ kapjon egy jogilag kötelező erejű megállapodást 2012-ig.
<P>
Végül hadd szóljak néhány szót a környezetvédelmi integritásról. A környezetvédelmi integritást jelszavunkká kell tennünk a tárgyalásokon, és tudom, hogy a Parlament osztja ezt a véleményt. Ezért meg kell oldanunk a Kiotói Jegyzőkönyv hiányosságait. Ezen azt értem, hogy csak nagyon kevés országra vonatkozik - ami a mai kibocsátások alig 30%-ának felel meg -, és súlyos gyengeségeket tartalmaz, ilyen például az erdőgazdálkodásból származó kibocsátások elszámolásának szabályai és a 2008-2012-es kötelezettségvállalási időszakra vonatkozóan rögzített értékeket meghaladó kibocsátások kezelése, amelyre az önök februári állásfoglalása szintén rámutatott.
<P>
Befejezésül: Európának neki kell fognia a kapcsolatok kiépítésének, az ENSZ-folyamat támogatásának előmozdítása és a bizalom újjáépítésének lehetővé tétele érdekében, ami globális ügy. Egyrészt jobban meg kell értenünk partnereink álláspontját a kulcsfontosságú kérdésekben, másrészt ki kell fejtenünk, mit vár el az EU egy globális megállapodástól. A Bizottság a Tanáccsal és a Tanács elnökségével szorosan együttműködve fog neki a kapcsolatok kiépítésének. Én ebben a hónapban megbeszéléseket tartok Washingtonban és Mexikóban, és tervezem, hogy áprilisban ellátogatok többek között Indiába, a Maldív-szigetekre, Kínába és Japánba.
<P>
Emellett arra szeretnénk bátorítani önöket, az Európai Parlamentet, hogy járuljanak hozzá ehhez a munkához azzal, hogy bevonják a szerte a világon tevékenykedő képviselőtársaikat. Már találkoztam az önök fontos harmadik országokba delegált parlamenti küldöttségeinek néhány képviselőjével, és hamarosan másokkal is találkozni fogok annak megvitatására, hogyan egyesíthetnénk erőfeszítéseinket, hogyan építhetnénk közösen kapcsolatainkat, és a Bizottság milyen segítséget nyújthatna önöknek ehhez a fontos feladathoz.
<P>
A Bizottság közleménye meghatároz egy stratégiát az éghajlatváltozás kezelésére irányuló globális erőfeszítések lendületének fenntartására, amely a Koppenhágai Megállapodás növekvő támogatásában nyilvánul meg. A sikerhez elengedhetetlen, hogy az EU vezető szerepet töltsön be ebben a folyamatban. Remélem, hogy számíthatunk a Parlament támogatására.
<SPEAKER ID="298" NAME="Richard Seeber" AFFILIATION="PPE">
(DE) Szeretnék gratulálni az új biztosnak első felszólalása alkalmából. Az a közlemény, amelyet ön elénk tárt, szintén nagyon érdekes. Szeretnék azonban megemlíteni néhány hiányosságot.
<P>
Helyénvaló lett volna, ha egy kicsit részletesebben elemzi magát az ENSZ-folyamatot is ebben az első közleményben, és ha épp azokat a területeket kritizálja, amelyeken valóban gyengeségek mutatkoznak. Amint tudjuk, különösen a második panel nem igazán tudományos alapossággal készült.
<P>
Másodszor pedig a kétfokos célkitűzést, amelyet magunk elé tűztünk, tudományosabb bizonyítékokkal kell alátámasztani és most fokoznia kell arra irányuló erőfeszítéseit, hogy intenzívebbé tegyük azokat a kutatásokat, amelyek megállapítják, hogy ez továbbra is lehetséges-e, vagy - amint ezt már többen is mondják -, szemlátomást távolodunk tőle.
<P>
Harmadszor - és valószínűleg ez a legfontosabb -, most kiemelt hangsúlyt kell helyeznünk annak a bizalmi válságnak a kezelésére, amelyet az egész világon és különösen itt, Európában láthatunk. Amint tudják, vannak felmérések, amelyek azt mutatják, hogy az európai polgároknak csak a 30%-a hiszi azt, hogy a CO2 hatással van az éghajlatra. Minden projekt, amely ezt nem veszi figyelembe, kudarcra van ítélve.
<SPEAKER ID="299" NAME="Marita Ulvskog" AFFILIATION="S&amp;D">
(SV) Elnök asszony! Hedegaard biztos asszony tett számos pozitív kijelentést, de két nagyon aggasztó tényt is közölt: szívesebben beszél 2050-ről, mint 2010-ről, amit én nagyon aggasztónak tartok, és többet beszél arról, hogy vissza kell vennünk elvárásainkból, mint az arra irányuló erőfeszítéseinkről, hogy célkitűzéseink és elvárásaink a lehető legmagasabbak lehessenek a már beütemezett üléseken.
<P>
Szeretném megkérdezni, hogy a Bizottság mit tesz azért, hogy decemberben valóban aláírhassunk egy nagyra törő és jogilag kötelező erejű, az éghajlatváltozással kapcsolatos megállapodást Cancúnban, vagy továbbra is azt a folyamatot támogatja, amelyben Cancúnt pusztán egy lépésnek tekintik egy megállapodás felé vezető úton, amelyet majd aláírnak Dél-Afrikában, vagy esetleg egy másik országban, valamikor a távoli jövőben: 2011-ben, 2012-ben, 2020-ban, vagy a legrosszabb esetben még ennél is később?
<SPEAKER ID="300" NAME="Chris Davies" AFFILIATION="ALDE">
Elnök asszony! Koppenhága után néhányan közülünk egy megvert, szétszórt és demoralizált hadsereg maradványainak érzik magunkat, ezért nagyon örülök, hogy javította a morált és ellentámadást indított.
<P>
De annak ellenére, hogy ön most nagyon vidáman és pozitív hangon beszélt, a valóságban nagyon sok mindennek legfeljebb a kívánság és az ima lehet az alapja. Nagyon erősen ki vagyunk szolgáltatva annak, hogy mások képesek-e eredményeket elérni.
<P>
Úgy látom, hogy ön újból visszatér ahhoz a gondolathoz, hogy fel kell emelnünk 30%-ra a saját csökkentési célkitűzésünket. Helyesen mondom, hogy ön egy új és szubjektívabb képletet javasol ennek alkalmazásához? "A megfelelő feltételek fennállása esetén”, mondja a dokumentum. Szerintem ez új.
<P>
Miért nincs semmi a dokumentumban a koppenhágai kudarc elemzéséről és a leszűrhető tapasztalatokról? Miért nincs benne semmi, ami rámutatna az éghajlatváltozás tagadásának problémájára, ami elszívja a politikai akaratot? És végül, miért nincs semmi a dokumentumban arról, hogy szélesebb körben be kell vonnunk az üzleti vállalkozásokat?
<P>
Nagyon sok olyan vállalkozás van Európában, amely szívesen együttműködne velünk ebben a kérdésben, és őszintén szólva, bár én jót kívánok önnek, és bár mi jót kívánunk önnek, minden barátjára szüksége lesz, akit maga mellé tud állítani.
<SPEAKER ID="301" NAME="Connie Hedegaard">
a Bizottság tagja. - Elnök asszony! Először hadd válaszoljak Seeber úrnak az éghajlatváltozással foglalkozó kormányközi munkacsoportról és arról, hogy ezt miért nem kritizáltuk, vagy miért nem tettük azt, amit elvártak tőlünk ebben a dokumentumban: azt kell mondanom, hogy jóllehet döntő jelentőségűnek tartom azt, hogy az IPCC komolyan vegye a kritikákat és törekedjen a korrekcióra, ahol erre van szükség, mindeddig semmi olyasmivel nem találkoztam, ami megváltoztatná azt a mély meggyőződésemet és érzésemet, hogy az éghajlatváltozást kezelnünk kell. Vannak bizonyos jelek, részletek, kiszivárgott levelek és más hasonlók. Semmi olyan alaposabb okkal nem találkoztam, amely megváltoztatná mélységes meggyőződésemet, és úgy gondolom, hogy ez nagyon sok emberről elmondható, tehát nagyon eltökéltek vagyunk. Úgy gondolom, hogy most magának az IPCC-nek kell nagy gonddal eljárnia a bizalom helyreállítása érdekében mindabban, amit most az IPCC kiad a kezéből.
<P>
Nagyon egyetértek azzal a szemponttal, amelynek felvetésére alig maradt ideje - a bizalom kérdésével - és ezért folytatunk kiterjedt kapcsolatépítést, mert ez döntő jelentőségű az Európai Unió számára.
<P>
Ulvskog asszony! Ön említette, hogy én többet beszéltem 2050-ről, mint 2010-ről. Ez egy stratégia a 2012 felé vezető úton. Most, 2010-ben is megvan a saját politikánk az Európai Unióban, ez a stratégia tehát előrefelé tekint. Ahol viszont úgy gondolom, hogy az egyik új szempontra oda kell figyelnünk, az az, hogy elkezdjük kimondani, hogy meg kell határoznunk a 2020 és a 2050 közötti útvonalakat, és ez az oka annak, hogy előállok olyasmivel, amit 2030-ig kell teljesítenünk.
<P>
A 2020. évtől alig tíz év választ el bennünket. Ebben a bizottsági periódusban azt is meg kell határoznunk, hova akarunk eljutni 2030-ig, ez tehát nagyon is szándékos volt, és ez az egyik új elem ebben a tárgykörben.
<P>
Semmiképp sem akarom leszállítani az elvárásokat, de nagyon óvatos lennék, nehogy olyan magasra emeljem az elvárásokat, hogy a nemzetközi tárgyalások ellenzői azok felhasználásával sikeresen tönkretegyék a Mexikó utáni folyamatot, ha ott semmit sem sikerül elérnünk. Ezért gyakorlatiasan kell gondolkodnunk. Bárkivel szemben hajlandó vagyok fenntartani azt, hogy Koppenhága előtt helyes volt magasan tartani az elvárásokat, hogy fenntartsuk a nyomást és be tudjuk emelni ezt a témát az államfők napirendjébe. Ettől felelőssé váltak; a felemelkedőben lévő gazdaságok és az Egyesült Államok ennek hatására meghatározták belső célkitűzéseiket; ez fontos volt. De ha nem sikerült teljes sikert elérni, ezt csak egyszer lehet megtenni. Tartok tőle, hogy kétszer nem tehetjük meg ugyanazt.
<P>
Akkor miért nem készítünk konkrét útitervet Bonnra nézve, ami garantálná, hogy ott is fenntartsuk a lendületet? Ez az elgondolásunk.
<P>
Végül Chris Daviesnek azt mondanám, hogy igen, önnek igaza van. Másoktól függ, hogy sikerül-e előrehaladást elérnünk, és ez az egyik oka annak, hogy az átlagot kell elérnünk, és meg kell próbálnunk elemezni a kapott információkat. Mi folyik Pekingben? Mi folyik Delhiben? Mi folyik Washingtonban? Mi folyik az Egyesült Államok Kongresszusában? Aztán pedig ezzel egy időben, mindezeknek a szempontoknak a figyelembevételével meg kell próbálnunk gondoskodni arról, hogy továbbra is képesek legyünk teljesíteni saját célkitűzéseinket, nevezetesen egy jogilag kötelező erejű, valóban nemzetközi megállapodás megkötését.
<P>
Ön említette ezt a 30%-ot, a megfelelő feltételek fennállása esetén - igen, igaza van, ez egy új megfogalmazási mód. A 2020. évi stratégiában is szerepelnek az eddigi politikákra hivatkozó lábjegyzetek, amelyek úgy fogalmaznak, hogy más nemzetek..., meg ehhez hasonlók, de úgy gondolom, hogy a megfelelő feltételek fennállása esetén, és esetleg ha ésszerűen cselekszünk, akkor ez magára Európára nézve is hasznos lehet. Bele kell ezt foglalnunk különféle stratégiáinkba és dokumentumainkba is.
<P>
Tudom, hogy ezen a területen jelenleg nincs konszenzus Európában. Szerintem ezt feltétlenül figyelembe kell vennünk. Tegyük fel, hogy például Kína nem fogad el egy nemzetközi megállapodást, akkor mindörökre maradjunk meg a 20% mellett? Hogyan válhatna ez gazdaságunk, innovációnk, növekedésünk előnyére? Vajon nem kockáztatnánk ezzel azt, hogy elveszítjük piacainkat Kínában és más régiókban, amelyek szintén e szerint a napirend szerint haladnak, függetlenül attól, hogy sikerül-e és mikor egy nemzetközi megállapodást elérnünk?
<P>
Ez csak a megbeszélések kezdete, és azt mondhatjuk, hogy igen, ezek tárgyalási engedmények a nemzetközi tárgyalások során, de nem szabad megfeledkeznünk ennek a kérdésnek a hazai oldaláról sem. Honnan fog származni növekedésünk a jövőben? Ebben a kérdésben ügyelnünk kell arra, hogy elég ambiciózusak legyünk.
<SPEAKER ID="302" NAME="Satu Hassi" AFFILIATION="Verts/ALE">
(FI) Hölgyeim és uraim, biztos asszony! Nagyszerű azt látni, hogy ön elolvasta a Parlament állásfoglalását, és hogy hivatkozik is arra. Ez jó jel új munkakörének kezdetén.
<P>
Ha az EU valóban fenn akarja tartani vezető szerepét az éghajlatvédelem tárgykörében, akkor fel kell emelnünk célkitűzésünket legalább -30%-ra, ezt ön már ismertette. Ehhez szeretném hozzátenni azt, hogy azoknak a változásoknak az eredményeként, amelyeket a recesszió valójában előidézett a helyzetben, a -20% a valóságban nem igazán tér el a "szokásos ügymenet” forgatókönyvétől. Ha ambiciózusak akarunk lenni, akkor sokkal szigorúbban kell meghatároznunk célkitűzéseinket, és fel kell azokat emelnünk legalább -30%, de lehetőleg -40%-ra.
<P>
Másodszor, mivel a Parlament az utolsó vitában egyhangúlag...
<P>
(Az elnök félbeszakítja a felszólalót)
<SPEAKER ID="303" NAME="Martin Callanan" AFFILIATION="ECR">
Elnök asszony! Szeretnék köszönetet mondani a biztos asszonynak közleményéért, és üdvözöljük őt üléstermünkben.
<P>
A biztos asszony közleményében beszélt a célkitűzés 30%-ra történő felemeléséről, a megfelelő feltételek fennállása esetén.
<P>
Milyen bizonyítékai vannak arra nézve, hogy ha mi ezt tesszük, akkor ezzel rábírhatjuk Amerikát, Indiát, Kínát vagy más országokat egy globálisan kötelező erejű megállapodás aláírására?
<P>
Nem gondolja, hogy egy globálisan kötelező erejű megállapodás hiányában nagy annak a kockázata, hogy csökkentjük saját iparunk versenyképességét, és egyre magasabb villanyszámlákkal terheljük meg saját fogyasztóinkat, amiből semmiféle környezeti előny nem származik, mert a kibocsátásnak ezeket a csökkentéseit természetesen lenullázza a kibocsátás Indiában, Kínában, az Egyesült Államokban és más országokban várható növekedése?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Elnök asszony! A rendelkezésre álló legfrissebb tudományos adatok szerint az EU-nak arra kell kötelezettséget vállalnia, hogy 2020-ig 40%-kal csökkenti kibocsátásait. Egy ilyen jellegű kötelezettségvállalást nem lehet mások lépéseitől függővé tenni.
<P>
Milyen intézkedéseket fog a Bizottság életbe léptetni annak biztosítására, hogy az EU kibocsátásainak csökkentésére vonatkozó kötelezettségvállalást felemeljék 40%-ra? Ami a szükséges finanszírozást illeti, amit a fejlődő országok rendelkezésére kell bocsátanunk, hogy felvehessék a küzdelmet az éghajlatváltozással és annak következményeivel, pontosan ki fogja ezt a finanszírozást a fejlődő országok rendelkezésére bocsátani? Mennyit fognak adni az egyes fejlett országok? Hogyan és mikor fogják ezeket biztosítani?
<P>
A biztos asszony beszélt továbbá egy nagyra törő, jogilag kötelező erejű megállapodásról. Milyen lépéseket tesz a Bizottság egy olyan megállapodás elérése érdekében, amely elismeri az iparosodott országok, valamint a fejlődő országok közös, de eltérő felelősségét, az üvegházhatást okozó gázoknak a légkörbe történő múltbeli kibocsátása és a rendelkezésre álló erőforrások alapján, a kibocsátás csökkentése és az éghajlatváltozás következménye által támasztott kihívások kezelése területén?
<SPEAKER ID="305" NAME="Connie Hedegaard">
a Bizottság tagja. - Elnök asszony! Ha jól értettem, akkor ez az utolsó pont arra vonatkozik, hogyan fogjuk betartatni azt, amiben megállapodunk, bármi legyen is az. Ez természetesen kulcsfontosságú kérdés.
<P>
A másik kérdés az volt, hogy mennyit kell adnunk a fejlődő országoknak, ahogy én értettem. Még nincsenek meghatározva a kritériumok, de szerintem nagyon fontos, hogy ezt ne kössük túl sok feltételhez. Azt az ígéretet tettük Koppenhágában, hogy a gyors finanszírozást, az itt és most finanszírozást részben az alkalmazkodáshoz, részben a hatáscsökkentéshez adjuk a legkevésbé fejlett és leginkább kiszolgáltatott országoknak.
<P>
Úgy gondolom továbbá, hogy akkor viselkedünk következetesen, ha kitartunk amellett, hogy ezt a meglévő csatornákon keresztül kell lebonyolítanunk. Nem tudunk időben kitalálni új szabályozó rendszereket vagy csatornákat vagy bármit ennek a pénznek a munkába állításához, mert azt a lehető leggyorsabban el kell kezdeni.
<P>
Azt mondanám, hogy az EU már készen áll Bonnra, a gyors finanszírozás teljesítésére, és azt mondanám, hogy a világnak legkésőbb Mexikóban készen kell állnia a gyors finanszírozással kapcsolatban Koppenhágában tett ígéreteinek teljesítésére, valamint a különféle kritériumok és a végrehajtás pontos módjának meghatározására.
<P>
Hassi asszonynak: ez volt az álláspont a 30%-hoz való ragaszkodás szükségessége tekintetében, és ez sok szempontból arra is vonatkozik, amit Callanan úr mond.
<P>
Nem igazán könnyű pontosan eldönteni, milyen esetben kell elmennünk 30%-ig, és pontosan mibe kerül, ha elmegyünk 30%-ig. Ezért mondjuk ebben a közleményben azt, hogy az Európai Tanács júniusi ülése előtt elemzést készítünk arról, hogy pontosan hogyan is tudnánk ésszerű módon elérni a 30%-ot. Mire van ehhez szükség?
<P>
Természetesen senki sem lehet naiv. Természetesen vigyáznunk kell a saját iparunkra, ez nyilvánvaló. Tudnunk kell, mit teszünk, és nem lehetünk naivak. Egyszerűen azt akarom mondani, hogy szerintem ha ezt ésszerű módon és következetesen hajtjuk végre, akkor kiválaszthatjuk azokat az eszközöket, amelyek egy időben hasznosak lehetnek az éghajlatváltozás és a kibocsátáscsökkentés, az energiahatékonyság, az energiabiztonság, valamint az innováció és a munkahelyteremtés szempontjából. Erre törekszünk. Nem állítom, hogy ez könnyű lesz. Nem szabad azt gondolnunk, hogy a 30% elérése könnyű séta lesz, bár tudnunk kell, milyen lehetőségeink vannak, azok milyen vonzatokkal járnak, és erről szól majd az az elemzés, amelyet az Európai Tanács júniusi ülése előtt be fogok nyújtani. Utána, az év későbbi részében elemzést kell készítenünk a 2050-ig elvezető utakról, ide számítva ezt a 2030-ig tartó stratégiát is, amelyről szerintem el kell kezdenünk gondolkodni, és ennek természetesen az az oka, hogy ígéretet tettünk a kibocsátás 80%-95%-os csökkentésére nézve 2050-ig. Ha nem kezdünk neki, akkor 2050 felé közeledve rendkívül kemény lesz az utolsó egy vagy két évtized.
<SPEAKER ID="306" NAME="Paul Nuttall" AFFILIATION="EFD">
Elnök asszony! A Bizottság véleményével ellentétben az ember által előidézett éghajlatváltozásról folytatott vita távolról sem fejeződött be.
<P>
Éppen az elmúlt hónapban pattant ki a botrány a Kelet-Angliai Egyetemen; aztán ott van a himalájai gleccserekkel kapcsolatos fiaskó, most pedig kérdések merültek fel azzal kapcsolatban, hogy az éghajlatváltozás milyen hatást gyakorol az Amazonas vadvilágára.
<P>
A kutatások azt mutatják, hogy az IPCC jelentésének legalább húsz szakasza a World Wildlife Fund vagy a Greenpeace olyan jelentéseire hivatkozik megbízható forrásként, amelyek nem estek át szakértői értékelésen. Ez nem tudomány. Szilárd, szakértői értékelésen átesett tudományos bizonyítékokra van szükségünk, nem pedig érdekcsoportok munkájára, amelyek az éghajlatváltozást saját programjuk előmozdítására használják fel, vagy olyan politikusok munkájára, akik az éghajlatváltozást az Európai Unió létezésének megindokolására használják.
<P>
Szeretném feltenni a kérdést, nem jött-e el az ideje annak, hogy szünetet tartsunk, leltárt készítsünk és mérlegeljük, milyen elágazásokkal kell számolnunk, ha továbbvisszük azokat a politikákat, amelyek károkat okozhatnak gazdaságainknak, munkahelyek elvesztéséhez vagy energiaellátási zűrzavarhoz vezethetnek.
<SPEAKER ID="307" NAME="Andrew Henry William Brons" AFFILIATION="NI">
Bizonyára tudják, hogy a Kelet-Angliai Egyetemről kiszivárgott e-mailek leleplezik azt, hogy az ember által előidézett éghajlatváltozás elméletének támogatói manipulálták a hőmérséklet múltbeli változásait azáltal, hogy önkényes módon választották ki a báziséveket. Ezt a trükköt használták fel a közelmúltban bekövetkezett hőmérséklet-csökkenések leplezésére és a középkori meleg időszak problémájának leküzdésére. Az e-mailek azt is leleplezik, hogy az elméletben kételkedő tudósokat kiszorították a szakértői értékelés folyamatából, nehogy a nyilvános vizsgálat leleplezze a kutatások hiányosságait.
<P>
Vajon egy olyan elmélet, amely manipulált adatoktól függ, szolgálhat-e megfelelő alapként ezeknek a roppant kiadásoknak az igazolásához és olyan gyárak bezárásához, mint a middlesbrough-i Corus üzem? Az Európai Unió hihetetlen összegű támogatásokat fizet ki olyan környezetvédelmi érdekcsoportoknak, amelyek annak a politikának a folytatását javasolják az EU számára, amely mellett már elkötelezte magát. Vajon helyénvaló-e, hogy az Európai Unió érdekcsoportok támogatására fordít állami pénzeszközöket? Ez a közpénzek elherdálása, ami látszólag támogatja az Európai Unió politikáit és veszélyezteti a kampányoló szervezetek függetlenségét.
<SPEAKER ID="308" NAME="Karl-Heinz Florenz" AFFILIATION="PPE">
(DE) Szeretném melegen üdvözölni önt ebben a Parlamentben. Véleményem szerint Koppenhágában a bizalom elvesztése volt az egyik legsúlyosabb probléma. Ez elméletileg folytatódhat világszerte, de az Európai Unióban is. Kérdésem önhöz a következő. Mi történik most a tavaly elfogadott eszközökkel? A kibocsátáskereskedelmi rendszer (ETS) aggaszt engem, mivel nem vagyok teljesen biztos abban, hogy mit tesz jelenleg a Bizottság a koppenhágai döntés fényében, például a referenciaértékek tekintetében, de a szénátszivárogtatás is fontos kérdés.
<P>
Második kérdésem a következő. A francia kormány javaslatot nyújtott be azzal kapcsolatban, hogy a fejlődő országokból importáló társaságokat is építsék be a kibocsátáskereskedelmi rendszerbe a piac megnagyobbítása érdekében és azért, hogy ezek az országok is részt vehessenek ebben a rendszerben. Van önnek erről véleménye?
<SPEAKER ID="309" NAME="Connie Hedegaard">
a Bizottság tagja. - Elnök asszony! Először annak a két úriembernek szeretnék válaszolni, akik felvetették az IPCC kérdését.
<P>
Először is, én nem az IPCC képviseletében vagyok itt. Biztos vagyok abban, hogy ők minden gond nélkül képesek a saját nevükben nyilatkozni.
<P>
Amikor azt a kérdést hallom, hogy "nem jött-e el az ideje annak, hogy szünetet tartsunk”, azt kell mondanom, hogy az éghajlattal kapcsolatos nemzetközi tárgyalások sok szempontból már jó ideje elakadtak. Meggyőződésem, hogy még mindig jelentős előrehaladásra van szükségünk ezen a területen. Egyszerűen nem értem, hogy néhány tény kiszivárgása miatt miért akarja bárki is, hogy az egész projektet szkepticizmus vegye körül. Ez nem az én megközelítési módom. Én politikus vagyok. Nem ítélhetem meg a tudósok munkáját, de használhatom a józan eszemet, el tudom olvasni legfontosabb következtetéseiket és látom a benyújtott tények jellegét. Utána saját magam is tudom mérlegelni, akarom-e azt kockáztatni, hogy nem teszek semmit, a tétlenség roppant nagy vonzataival együtt - vagy inkább reagálok a kihívásra?
<P>
Viszont egyszerűen nem értem, hogy azok, akik kételkednek az éghajlatváltozásban, miért nem látják, hogy annak a bolygónak a számára, amelynek lakossága ennek az évszázadnak a közepére megközelíti, vagy akár túl is lépi a kilencmilliárd főt, miért ne lenne mindenképpen előnyös, ha sokkal energiahatékonyabbá és sokkal erőforrás-hatékonyabbá válna.
<P>
Itt kell tehát megtalálnunk a közös alapot az eszközök tekintetében, mert ez mindenképpen hasznos lesz környezetünkre, hasznos lesz polgárainkra és hasznos lesz gazdaságainkra nézve. Hasznos lesz üzleti vállalkozásainkra nézve is, amelyek rendkívül energiahatékonnyá válhatnak a jövőben, amikor az energia még drágább lesz. Ez mindenképpen kifizetődik abban a világban, ahol küzdelmet kell majd folytatni az erőforrásokért. Tehát egyszerűen nem értem, miért nem tudunk hasonló menetrendet elfogadni ebből a szemszögből nézve.
<P>
Florenz úrnak mondom: hogy mit teszünk a kibocsátáskereskedelmi rendszer eszközeivel? Nos, amint említettem, még a nyár előtt elkészül egy elemzés a szénátszivárogtatás kérdéseiről, ami pedig a referenciaértékeket illeti, tovább folytatjuk a referenciaértékekkel kapcsolatos munkát. Még nagyon sok a tennivalónk a kibocsátáskereskedelmi rendszer kapcsán. Ezenkívül úgy gondolom, hogy továbbra is együtt kell működnünk a világ más pontjain található érintett felekkel, akik valamiféle kereskedelmi rendszer bevezetését tervezik.
<P>
Továbbra is úgy gondolom, hogy ez lesz a leghatékonyabb mód ennek a kérdésnek a szabályozására, de aztán természetesen az is nagyon fontos, hogy saját rendszereink létre jöjjenek és működjenek, mégpedig a lehető leghatékonyabb és leginkább vállalkozásbarát módon, hogy ők is láthassák, hogy valóban működik, és végeredményben hasznos az innovációs lehetőségek szempontjából.
<SPEAKER ID="310" NAME="Jo Leinen" AFFILIATION="S&amp;D">
(DE) Melegen üdvözlöm önt ebben a Parlamentben, biztos asszony. Levelet írtam a Parlament elnökének, amelyben tájékoztattam őt arról, hogy a Parlament összes küldöttsége a partnereivel folytatott megbeszélések napirendjére tűzte az éghajlatvédelem kérdéseit, szerte a világon. Még meg kell találnunk azt a mechanizmust, ami lehetővé teszi ennek az információnak és az eredményeknek az összekapcsolását azokkal az utazásokkal, amelyeket a világ körül tesz, hogy mi itt, Brüsszelben és Strasbourgban pontosan tudjuk, hol állunk.
<P>
Meglehetősen aggódom amiatt, hogy az éghajlatvédelmi tárgyalások ugyanarra a sorsra juthatnak, mint a dohai tárgyalások, amelyeket évről évre folyamatosan elhalasztanak. Kérdésem tehát az, hogy mi az ön B terve arra nézve, hogy legalább egyes ágazatok egyes részeiben eredményeket érhessünk el? A Kiotói Jegyzőkönyv kapcsán is van egy kérdésem. Stratégiai hibát követtünk el Bangkokban, amikor azt a benyomást keltettük, hogy fel akarunk vele hagyni. Mi történne, ha nem sikerülne elfogadni valamit 2011-ig vagy 2012-ig? Mi lesz a Kiotói Jegyzőkönyv jövője?
<SPEAKER ID="311" NAME="Frédérique Ries" AFFILIATION="ALDE">
(FR) Elnök asszony! Szeretném üdvözölni Hedegaard asszonyt üléstermünkben. Biztos asszony! Örömmel üdvözlöm önt első megbízatása alkalmából és megismétlem, amit a meghallgatásán mondtam önnek és gratulálok azért a lelkesedésért, amellyel beleveti magát vitáinkba, ön, aki megtestesíti az éghajlati diplomáciát, természetesen Parlamentünk folyamatos támogatásával.
<P>
Meggyőződésem, hogy Európának sokkal offenzívabb hozzáállást kell felvennie, és a szándékai helyett inkább a hatalmát kell megmutatnia. Kérdésem, amelyre könnyű lesz megadnia a választ, némileg hasonlít a Környezetvédelmi, Közegészségügyi és Élelmiszer-biztonsági Bizottság elnökének kérdésére, mivel nekem is meggyőződésem, hogy Európának a továbbiakban gondoskodnia kell arról, hogy az éghajlati dimenziót mindig beépítse a harmadik országokkal megkötött összes kereskedelmi megállapodásába, a szén-dioxid-kibocsátás európai megadóztatásával, ha ez az egyetlen nyelv, amelyet megértenek azok, akik nem hajlandók tudomást venni a kihívás nagyságrendjéről.
<P>
Van még egy kérdésem, amely talán kissé tekintélyromboló a részemről, egy javaslat, amelyhez mindenképpen szükséges az ön válasza: az Európai Parlament, a Bizottság és az intézmények is mutathatnak-e példát azáltal, hogy szén-dioxid-semlegessé nyilvánítják önmagukat, más szavakkal azáltal, hogy ellentételezik CO2-kibocsátásukat, hogy legalább - bár ez csak az egyik aspektus - a strasbourgi utazásaik környezetvédelmi költségeit elérjék?
<SPEAKER ID="312" NAME="Claude Turmes" AFFILIATION="Verts/ALE">
Elnök asszony! Először is úgy gondolom, hogy mi is nagyon várjuk ezt a hatásvizsgálatot. Többé-kevésbé biztosak vagyunk abban, hogy a 30% hasznos lesz az európai gazdaság számára, ugyanakkor a környezetbarát technológiákért folytatott verseny szempontjából is.
<P>
Két kérdésem van, biztos asszony; az egyik a kifizetések gyors beindításával kapcsolatos. Milyen módon tartja majd a kapcsolatot Piebalgs úrral annak érdekében, hogy ez a pénz egészen biztosan a hatékonyságot, a megújuló energiákat és decentralizált módon a decentralizált energiatermelést szolgálja, az energiaszegénységgel is összekapcsolva ezeket a kérdéseket? A második kérdésem az, hogy milyen módon akarja nemzetközi szinten is bevonni a nagy európai városokat és a progresszív régiókat ebbe a folyamatba? Valóban nagyon csalódott voltam, amiért a múlt héten megjelent Európa 2020 dokumentumban gyakorlatilag nem léteznek városok és régiók. Hogyan merünk még gondolni is Európa előrehaladására, ha figyelmen kívül hagyjuk a polgárok régióit Európában és azokat a hatásokat, amelyeket nemzetközi szinten képesek gyakorolni?
<SPEAKER ID="313" NAME="Connie Hedegaard">
a Bizottság tagja. - Elnök asszony! Először Leinen úrnak mondom: szerintem ez nagyon jó ötlet, hogy amikor egy delegáció elutazik valahova, akkor van idejük arra és fontosnak tartják, hogy az éghajlati kérdéseket is napirendre tűzzék. Ez nagyon fontos, és nagyon hasznos lehet az észrevételek összehasonlítása során, és így amikor önök kapnak valamilyen információt az egyik országban, én pedig egy hónappal később kapok valamilyen információt, akkor valamikor találkozhatunk, hogy összehasonlíthassuk ezeket az észrevételeket, és így valóban építhetünk azokra az információkra, amelyeket külön-külön megszereztünk.
<P>
Pontosan azért alkalmaztunk olyan nagy nyomást Koppenhágában, mert fennállt annak kockázata, hogy valami Doha-jellegű folyamatba fulladnak az erőfeszítéseink, és ezért tettünk meg minden tőlünk telhetőt ennek a helyzetnek az elkerülése érdekében. Abban is igaza van, hogy ez a veszély még ma is fennáll: ha Koppenhágában nem sikerült, akkor miért ne lehetne a végtelenségig húzni az időt? Ezért szeretnék látni egy konkrét útitervet az egyes rendezvények várható eredményeinek a pontos megjelölésével, és annak a dátumnak a pontos megjelölésével, amikorra be kell azt fejeznünk. Szerintem ez nagyon jó szempont.
<P>
Az utolsó kérdés a Kiotói Jegyzőkönyvre és a Kiotói Jegyzőkönyv folytatására vonatkozott. Valamennyien tudjuk, hogy gondok vannak a Kiotói Jegyzőkönyvvel. Valamennyien tudjuk, hogy sok ország nem akar ebben részt venni, és ezek nagy kihívások. Végeredményben ez is kihívást jelent az Európai Unió számára. Nem viselhetjük egyedül a Kiotói Jegyzőkönyv terheit. Nagyon fontosnak tartom, hogy Európa többet tegyen annak érdekében, hogy ne minket hibáztassanak valamiért, amiért nem mi vagyunk a hibásak.
<P>
Nem mi jelentjük a problémát a Kiotói Jegyzőkönyv tekintetében. Mindenki másnál előbb teljesítettük. Teljesítettük és be is tartottuk hivatalos ígéreteinket a 2008 és 2012 közötti első időszakban. Teljesíteni fogjuk minden ígéretünket, és készen állunk a Kiotói Jegyzőkönyv folytatására is. Nem az EU jelenti ezzel kapcsolatban a problémát. Más részes felek jelentik itt a problémát, és nekik kell eldönteniük, akarnak-e alternatív megoldást, ha létezik ilyen egyáltalán, vagy hogyan akarnak megbirkózni a folytatással, a második kötelezettségvállalási időszakkal.
<P>
Ezért ez nyitott kérdés, amelyet meg kell vitatnunk, de amint Chris Davies ezt már elmondta, függünk más részes felek tetteitől. Elővigyázatosnak kell lennünk. Miért mi legyünk azok, akik ellehetetlenítik a Kiotói Jegyzőkönyvet? Mi betartottuk a Kiotói Jegyzőkönyvben tett ígéreteinket, ezért néha mi itt, Európában jobban tennénk, ha nem hagynánk hibáztatni magunkat, amikor mások érdemelték ki a hibáztatást.
<P>
Az intézményekkel kapcsolatos javaslatáról azt mondhatom, hogy már felvetettem ezt a kérdést a saját kabinetemben. Szerintem ez természetes. Nagyon szeretnék együttműködni a Parlamenttel. Ha ön együttműködik a Parlamenttel, akkor én együttműködöm a Bizottsággal. Szerintem a polgárokkal való együttműködés is logikus cselekvés.
<P>
Claude Turmes úrnak mondom a gyors kezdésről és arról, hogyan tartom majd a kapcsolatos Piebalgs biztos úrral: bizonyára észrevette, hogy ezt a közleményt Piebalgs úrral közösen készítettük. Társaláíró volt, mert tudjuk, mennyire fontos, hogy az ő hatáskörébe tartozó feladatok terén is megpróbáljunk együttműködni és meglássuk, hogyan lehet ezt nagyon pozitív módon felhasználni. A két biztos már folytat ilyen jellegű megbeszéléseket.
<P>
Megértem a nagy városokkal kapcsolatos szempontját. Én nagyon jónak tartom a C40 és sok más kezdeményezést, és önnek abban is igaza van, hogy a kibocsátások nagy része a városokhoz és a városi életstílushoz kapcsolódik. Itt azzal a kihívással kell szembenéznünk, hogy a tervezés és az egyéb olyan jellegű eszközök nagy része, amelyekkel ezeket a kérdéseket valóban lehet kezelni, gyakran a tagállamok kezében van, de egyetértek önnel és végeztem is közös munkát néhány jelentős várossal Koppenhágát megelőzően. Ezt a szempontot emlékezetben kell tartanunk, és keresnünk kell továbbfejlesztésének lehetőségeit. Emellett mondanunk sem kell, hogy például a közlekedés és a közlekedés szén-dioxid-mentesítése területén a nagy városoknak kulcsszerepük van a megoldások megtalálásában.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Biztos asszony! A koppenhágai konferencia megmutatta, hogy nemcsak belső, globális és technikai szinten kell felkészülni a részes felek következő konferenciájára (COP), hanem politikai szinten is. Belső szinten Európának az a feladata, hogy végrehajtsa az energiaügyi és éghajlat-változási csomagot és beruházzon a tiszta technológiákba, a tudományos kutatásokba és az energiahatékonyságba.
<P>
A példamutatás szükséges követelmény, de ez önmagában nem elegendő, ezt Koppenhága jól megmutatta. Ezért elengedhetetlen a diplomáciai szempont továbbfejlesztése és előmozdítása, valamint a Lisszaboni Szerződés által felkínált lehetőségek kihasználása, hogy a részes felek következő konferenciájának előkészítése során ambiciózusak legyünk, egységes álláspontot képviseljünk, és stratégiai szövetségeket teremtsünk azokkal, akik potenciális szövetségeseink ebben a tárgykörben, ilyenek lehetnek például az afrikai, karibi és csendes-óceáni országok.
<P>
Az is nagyon fontos, hogy az éghajlatváltozás témakörét felvegyük az összes csúcstalálkozó és magas szintű ülés napirendjébe. Szeretném megkérdezni a Bizottságtól és a biztos asszonytól, hogy milyen eredményeket sikerült elérni ezeken a politikai tárgyalásokon.
<SPEAKER ID="315" NAME="Dan Jørgensen" AFFILIATION="S&amp;D">
(DA) Elnök asszony! Üdvözlöm önt, Hedegaard asszony. Ön nagyon sok mindent elmondott, és a közleménynek nagyon sok jó eleme van. Most azokra a kérdésekre összpontosítok, amelyekkel nem értek egyet.
<P>
Nagyon nem értek egyet azzal a stratégiával, amely arra épül, hogy ebben a korai szakaszban el kell fogadnunk azt, hogy nem fogunk megállapodásra jutni Mexikóban. Ezért az a kérdésem önhöz, hogy ezt egyszerűen ön határozta el, vagy ezt a megbízatást kapta - és ez utóbbi esetben kitől kapta ezt a megbízatást? Az államfőktől? Vagy ez volt az együttdöntési eljárás eredménye, vagy mi? Remélem, hogy ez a stratégia módosítható. Milyen előny származik abból, ha ezt mondjuk "Mi van akkor, ha hatalmas a lendület és magasak az elvárások, aztán nem lesz az egészből semmi - hogyan fogunk megmagyarázni két fiaskót?” Figyeljen ide, emiatt nem önnek kell aggódnia. Az Egyesült Államok, Kína és mások valószínűleg gondoskodnak majd arról, hogy ne legyenek magasak az elvárások Mexikóval kapcsolatban. Ne az legyen az EU szerepe, hogy csökkenti az elvárásokat - az EU-nak az elvárások emelése legyen a szerepe. Ha már a csúcstalálkozó kezdete előtt ezt mondjuk: "Figyeljetek, hajlandóak vagyunk elfogadni, hogy nem születik kiemelkedően jelentős megállapodás”, és így tovább, akkor eleve kizárjuk a siker minden esélyét, már a munka megkezdése előtt. Ettől teljesen más lesz a kiindulási pont, és emiatt a megállapodás a lehető legrosszabb lesz.
<SPEAKER ID="316" NAME="Holger Krahmer" AFFILIATION="ALDE">
(DE) Biztos asszony! Két konkrét kérdésem van önhöz.
<P>
Először, az ön dokumentumában nem találom a nemzetközi szintű európai tárgyalási pozíciók elemzését. Valóban tudomásul vettük azt a tényt, hogy Európa befolyása csökkent az éghajlat-politika területén? Valóban figyelembe vettük azt a tényt, hogy a világ politikai és gazdasági súlypontjai hirtelen eltolódtak Ázsia irányába? Nem lehetséges, hogy teljes mértékben túlbecsültük befolyásunkat ezen a területen?
<P>
Másodszor pedig az ön dokumentuma rendkívül figyelemreméltó. A teljesen teleírt tizenkét oldalon egyetlen, az IPCC-munkacsoportra vonatkozó utalás sincs. Ez talán valami körmönfont kísérlet, amely arra irányul, hogy távol tartsa magát ettől a szervtől? Szeretném emlékeztetni önt arra, hogy ez a munkacsoport alkotja az azokkal az irányelvekkel kapcsolatos összes politikai döntés alapját, amelyet az elmúlt évek során kidolgoztunk. Talán nincs itt az ideje annak, hogy átfogó tudományos megközelítési módért kiáltsunk, amely valóban tudományos, nem pedig politikai közleményeket ad a kezünkbe?
<SPEAKER ID="317" NAME="Connie Hedegaard">
a Bizottság tagja. - Elnök asszony! Válaszom határozottan egyértelmű "nem” az IPCC-vel kapcsolatos utolsó megjegyzésére. Ha mindentől távol akarnám tartani magam, ami nem szerepel ebben a dokumentumban, akkor nagyon sok mindentől távol kellene tartanom magam. Ilyen módon próbáltam érzékeltetni: magától értetődik, hogy kihívással állunk szemben, amelyet meg kell oldanunk, és hogy az EU-nak kell mutatnia a megoldás módja felé vezető utat. Ez az elgondolás húzódik meg a dokumentum mögött.
<P>
Nem értek egyet azzal, hogy az EU nem képes hatást gyakorolni a nemzetközi tárgyalásokra. Abban igaza van, hogy nem gyakorolunk olyan mértékű hatást, mint amit szeretnénk, gondolok itt arra, hogy mi is diktálhatnánk az eseményeket. Másoktól függünk.
<P>
Ám valami nagyon új jelenséget láttunk Koppenhágában: míg a múltban az EU gyakran alig néhány partnert talált, amikor nemzetközi tárgyalásokon készült valamit elintézni, ez alkalommal a globális kibocsátás több mint 80%-át képviselő vezetők Koppenhágában megígérték, hogy mostantól fogva ők is ezen az úton fognak haladni. Ez alapvetően megváltoztatja az egész tárgykör dinamikáját. Hadd emlékeztessem önt arra, hogy éveken keresztül prioritás volt Európa számára a felemelkedőben lévő gazdaságok bevonása és az, hogy ők is vállalják a saját felelősségüket, és ezt valóban sikerült elérnünk Koppenhágában.
<P>
Carvalho asszonynak mondom: igen, nagyon is egyetértek azzal, hogy technikai és politikai szinten egyaránt fel kell készülnünk, és hogy ezt jobban kell tennünk, nem utolsósorban azért, hogy amikor leülünk a tárgyalóasztalhoz, akkor ne csak azt mondjuk, amit mi akarunk, aztán amikor a világ többi része nem ért velünk egyet, akkor meg fogalmunk sincs arról, hogy mit tegyünk, mert minden energiánkat arra fordítottuk, hogy megpróbáljunk összehozni egy nagyon határozottan és részletesen megfogalmazott álláspontot. Rugalmasabbnak kell lennünk ezeknek a kérdéseknek a megtárgyalása során.
<P>
a Bizottság tagja. - (DA) ...és végül Dan Jørgensen úrnak: természetesen nem hiszem azt, hogy nem kell megállapodást elérnünk Mexikóban. Arról vitatkozunk, hogy hisszük-e azt, hogy minden részletet, még a megállapodás formáját is meghatározhatjuk Mexikóban. Én ezzel törődöm. Ezeknek a szempontoknak az alapján meggyőződésem, hogy növelhetjük az Egyesült Államokra, Kínára és másokra nehezedő nyomást, pontosan azzal, hogy elmondjuk: nagyon konkrét eredményeket várunk és nagyon konkrét eredményeket kell elérnünk Cancúnban. Erről nem mondhatunk le.
<P>
Megpróbálom megnehezíteni számukra az eredménytelenséget Mexikóban. Meggyőződésem, hogy ennek eléréséhez ügyelnünk kell arra, hogy ne összpontosítsunk túlzottan a jogi formára, mert ez megakadályozhatja a megállapodás elérését a konkrét tartalomról. Nagyon sok tényezőt figyelembe kell vennünk, például: "Mit gondolunk? Mit hallunk? Véleményünk szerint minek az elfogadására lehet rávenni az Egyesült Államokat alig három héttel az amerikai időközi választások után?” Sok tényező játszik szerepet ebben a kérdésben, de azt hiszem, Jørgensen úr eléggé ismer engem ahhoz, hogy tudja, ez nem azért van, mert szerintem nem kell ambiciózusnak lennünk Mexikóban. Egyszerűen meg kell próbálnunk meghatározni, mi az a maximum, amit kihozhatunk Mexikóból. Ez a stratégia sarkalatos pontja, amelyet ma megpróbáltam önök elé tárni.
<SPEAKER ID="319" NAME="Elnök">
Hölgyeim és uraim! Több képviselő nem tudott felszólalni, mint ahányan erre lehetőséget kaptak. Nem volt elegendő időnk. Remélem, hogy megértenek. Köszönöm mindenkinek ezt a fegyelmezett vitát. Köszönöm, biztos asszony. Remélem, hogy gyakrabban látjuk majd egymást a plenáris ülésen. Biztosan tudom, hogy így lesz.
<P>
A vitát lezárom.
<P>
Írásbeli nyilatkozatok (az eljárási szabályzat 149. cikke)
<SPEAKER ID="943" NAME="Sebastian Valentin Bodu" AFFILIATION="PPE">
írásban. - (RO) Az EU-nak minden lehetősége megvan arra, hogy vezethesse a CO2-kibocsátások csökkentésére irányuló tevékenységeket. A koppenhágai csúcstalálkozó sokakban talán a csalódottság érzését hagyta maga mögött, mivel sok résztvevő semmiféle határozott éghajlatváltozás-megelőzési célkitűzés mellett nem volt hajlandó elkötelezni magát. India és Kína a közelmúltban olyan üzeneteket küldött az ENSZ-nek, amelyben jelezte eltökéltségét a Koppenhágai Megállapodás alapján vállalt célkitűzések teljesítése mellett, bármilyen homályosak is voltak ezek az üzenetek. Ez fontos jelzés, és az EU a kezébe veheti a globális kezdeményezést és visszaültetheti az összes országot ugyanahhoz az asztalhoz, különös tekintettel az ázsiai országokra, amelyeknek ipari kapacitása hónapról hónapra növekszik. Az éghajlatváltozás ténykérdés, mint ahogyan az is, hogy a szennyezés ezt felgyorsítja. Ez megindokolja az EU arra irányuló törekvéseit, hogy példát mutasson a szennyezés csökkentésére irányuló tevékenységeivel. De azt a célkitűzésünket, hogy a világ legkevésbé szennyezett régiójává váljunk, mindenképpen fel kell használnunk a saját javunkra. Az ebből fakadó előnyök között nem csak a tisztább környezet közvetlen előnyeit lehet megemlíteni. Európa zöld gazdaság és ipar felé történő átirányítása munkahelyeket teremt, új kapukat nyit meg a kutatás előtt, és végül, de nem utolsósorban, csökkenti az egyes államok kiadásait.
<SPEAKER ID="942" NAME="João Ferreira" AFFILIATION="GUE/NGL">
írásban. - (PT) Jóllehet a földi légkör megóvásának felelősségét különböző országoknak közösen kell viselniük, az is nyilvánvaló, hogy az a befolyás, amelyet ezek az országok a történelem során a légkörre gyakoroltak és a mai hatásuk erősen eltér egymástól, ami azt jelenti, hogy az általuk viselt felelősséget is differenciálni kell, mert ez így igazságos. Ezenkívül annak meghatározása során, hogy az egyes országoknak milyen feladataik vannak a kibocsátás csökkentésének globális erőfeszítésében, figyelembe kell vennünk lakosságuk nagyságát, szintén méltányossági okok miatt. Kína egy főre eső kibocsátása jelenleg az USA kibocsátásának negyede és körülbelül az EU átlagos kibocsátásának a fele. India kibocsátása körülbelül az EU átlagos kibocsátásának a tizede, és az USA kibocsátásának a huszada. Indiában jelenleg körülbelül ötszázmillió ember él (durván ennyi az EU lakossága) elektromos áram nélkül. Ezért megalapozatlan és méltánytalan ezeket az országokat hibáztatni a koppenhágai kudarcért, nem is beszélve a Parlament egyik állásfoglalásában szereplő, a Bolivarista Szövetség Amerikánk Népeiért nevű szervezethez tartozó országok nevetséges hibáztatásáért. Ezt az álláspontot csak a puszta politikai klikkrendszer támaszthatja alá, amely aláássa és felbomlasztja mindazt, ami Koppenhágában ténylegesen megtörtént.
<SPEAKER ID="320" NAME="Adam Gierek" AFFILIATION="S&amp;D">
írásban. - (PL) Az Európai Bizottságnak és az elnöknek az éghajlat- és energiapolitika tárgykörében folytatott rendkívül kitartó lobbizása, amely már évek óta tart, nem egyéb, mint az EU iparának szétzúzására irányuló kísérlet. Ez a politika vagy tudatlanságból fakad, amelyet tovább súlyosbít az éghajlatváltozással foglalkozó kormányközi munkacsoport, vagy egyszerű ostobaságból, vagy pedig a gazdaság szabotálásához vezető hihetetlen cinizmus eredménye. A baloldali képviselők sajnálatos módon nem ismerték fel, hogy ez nem egyéb, mint egy számukra felállított csapda, mert a kibocsátáskereskedelem támogatóit legnagyobb számban közülük toborozzák, akik már amúgy is előidézték ezt a válságot. Ez alkalommal azonban a "pénzügyi buborék” sokkal nagyobb lesz. Már az eddigiekben is roppant nagy károkat okoztak ezzel az öngyilkos politikával, különösen az én hazámban, Lengyelországban. Nincs szükségünk háborúra. Sokkal könnyebb egy országot lerombolni, mint újjáépíteni. Felszólítom a Bizottságot, hogy térjen észhez, mert amit tesznek, az nem egyszerűen Európa, hanem az egész emberiség ellen is irányul. Haladéktalanul felül kell vizsgálni az éghajlat-változási és energiaügyi csomagot. Kezdjenek hozzá ehhez a munkához, és ne akarjanak másokat gazdasági öngyilkosság elkövetésére rávenni. Zöld gazdaság - igen, de ez természetesen az anyagok és az energia újrahasznosítását jelenti, jelent továbbá kapcsolt energiatermelést, a fűtési rendszerek és a hőszigetelés modernizálását, ahol nincs más energiaforrás, ott fenntartható energiát, a szennyvíz újrahasznosítását, atomenergiát, jobb energiagazdálkodást, magasabb energiahatékonyságot és más hasonlókat. Van-e tehát a CO2-kibocsátásnak bármilyen kapcsolata egy ilyen jellegű "zöld” gazdasággal? Igen, van, de paradox módon az a jó, ha a kibocsátás növekszik.
<SPEAKER ID="941" NAME="Eija-Riitta Korhola" AFFILIATION="PPE">
írásban. - (FI) Elnök asszony! Nagyon hálás vagyok Hedegaard biztos asszonynak, amiért jelezte, hogy érti éghajlat-politikánk alapvető dilemmáját: az EU nem hajthat végre önállóan csökkentéseket, mert így nemcsak a saját eredményeink lesznek csalókák, hanem azt is kockáztatjuk, hogy ezt megsínyli környezetünk. Ha Európában nem folytatódhat a termelés a kibocsátáskereskedelem szárnyaló árai miatt, és ha ennek következtében mondjuk az acélt vagy a papírt olyan országokban gyártják, ahol az ebből származó kibocsátás magasabb, mint Európában, akkor a teljes kibocsátás növekedni fog. Az egyoldalú ambíció nem ambíció: csak akkor lesz könnyű jelentős mértékben meghúzni a szíjakat, ha valamennyien azonos szabályok szerint cselekszünk. Ehhez másfajta éghajlati stratégiát kell alapul választanunk: a meghatározott kibocsátások következetes csökkentését. Ez egy olyan szén-dioxid-mentesítési rendszert alkot, amely független az üzleti ciklusoktól, és amely a jelenlegi kibocsátáskereskedelmi rendszerünkkel ellentétben mindig a csökkentést végrehajtó felet jutalmazza. Többek között Kína, Japán és az Amerikai Egyesült Államok is ilyen rendszerben érdekelt, ezért az Európai Uniónak is korszerűsítenie kellene saját stratégiáját, hogy az tükrözze a jelenlegi helyzetet. Azt is szeretném megkérdezni, van-e bármi értelme ragaszkodni a kibocsátáskereskedelmi rendszerhez 2012 után, elvégre ma úgy tűnik, hogy nem fognak kialakulni hasonló globális rendszerek, amelyekkel összekapcsolhatnánk a saját rendszerünket. Ha a kibocsátási egységek meghatározása és elosztása nem arányos, akkor nem lehet elkerülni a verseny torzulását. Amikor alig tíz évvel ezelőtt elkezdtük megszövegezni a kibocsátáskereskedelmi irányelvet, a teljes rendszert a globális léptékű kibocsátáskereskedelem előkészítésének eszközeként tálalták nekünk. Megszereztük a szakértelmet és a tapasztalatokat. A tapasztalatok határozottan sokba kerültek nekünk, és a környezeti előnyök távolról sem nyilvánvalóak. A kibocsátások csökkentését olyan módon kell végrehajtani, hogy kevésbé legyünk kitéve a piaci működésképtelenség és a spekuláció kockázatának. Úgy gondolja-e a Bizottság, hogy jó okaink vannak arra, hogy önállóan haladjunk tovább?
<SPEAKER ID="321" NAME="Elżbieta Katarzyna Łukacijewska" AFFILIATION="PPE">
írásban. - (PL) Elnök asszony, Hedegaard asszony! A koppenhágai csúcstalálkozó, ahova az éghajlatváltozás elleni küzdelem élharcosaiként mentünk el, kudarcnak bizonyult és megmutatta, hogy egyedül Európát érdekli a CO2-kibocsátás korlátozása. Hedegaard asszony kijelentette, hogy ennek a fiaskónak a dacára a globális felmelegedés elleni küzdelem továbbra is az európai politika középpontjában marad. Most, a mexikói csúcstalálkozó előtt új stratégiát építünk, tehát választ kell adnunk arra a kérdésre, hogy hol rontottuk el, és meg kell vizsgálnunk nézeteinket és elvárásainkat, mert a világ ma még nem áll készen ilyen hatalmas korlátozások elfogadására. Ezért van három kérdésem Hedegaard asszonyhoz. Először: hogyan szándékozunk tárgyalni és milyen célokat tűzünk ki magunk elé annak érdekében, hogy a mexikói csúcstalálkozó ne úgy végződjön, mint a koppenhágai csúcstalálkozó? Másodszor: az Európai Bizottság ellenőrizte-e a globális felmelegedéssel és a jéghegyek olvadásával kapcsolatos információkat annak kapcsán, hogy egyes tudósok félrevezető és hamis információkat közöltek? Harmadszor: egyetért-e azzal a következtetésemmel, hogy ha az USA, Kína, Oroszország és India nem egyezik bele a kibocsátások jelentős csökkentésébe, akkor csak elpocsékoljuk az Európai Unió erőfeszítéseit és a felmerülő költségeket?
<SPEAKER ID="322" NAME="Bogdan Kazimierz Marcinkiewicz" AFFILIATION="PPE">
írásban. - (PL) A koppenhágai csúcstalálkozó után az Európai Uniónak azzal az alapvető kihívással kell szembenéznie, hogy a lehető leggyorsabban össze kell állítania valamit, ami lényegbevágó - egy kollektív útitervet a COP 16 mexikói csúcstalálkozójára. Koppenhága után meg kellett értenünk, hogy a jó szándék nem elegendő. Koppenhága eredményeként levonhatjuk a következő négy következtetést. Először: az Európai Unió nem lehet teljesen hatékony, ha csak a követendő kereteket határozza meg. Európának valós támogatást kell adnia a fejlődő országoknak olyan módon, hogy ezzel elősegítse a Közösség ambiciózus kibocsátási célkitűzéseit. Másodszor: az Európai Uniónak újból el kell indítania a párbeszédet az Egyesült Államokkal egy transzatlanti vezető szerep részeként, és a világ más vezető hatalmaival. Harmadszor: az Európai Uniónak racionálisabb megközelítési módot kell elfogadnia a CO2-kibocsátás csökkentési stratégiája tekintetében, abból a célból, hogy a magas alkalmazkodási költségek elkerülésével csökkenthessük a kibocsátást. Negyedszer: az Európai Uniónak fokoznia kell a hatékonyan működő, alacsony szén-dioxid-kibocsátású gazdaság felépítésére irányuló erőfeszítéseit. Hedegaard asszony, a kérdés nagyon egyszerű: megvan-e Európában az ehhez a változáshoz szükséges légkör?
<SPEAKER ID="323" NAME="Rareş-Lucian Niculescu" AFFILIATION="PPE">
írásban. - (RO) Üdvözlöm azt a tényt, hogy az éghajlatváltozás kérdése ilyen fontos helyet kapott a Bizottság "Európa 2020: Az intelligens, fenntartható és inkluzív növekedés stratégiája” című közleményében.
<P>
Ennek van két olyan aspektusa, amelyet érdemes kiemelni. Először: a környezetbarátabb, alacsony szén-dioxid-kibocsátású technológiákba történő beruházás fontos eszköz. Ezek a beruházások óvják a környezetet, és ezzel egy időben új üzleti lehetőségeket és új munkahelyeket is teremtenek. Az Európai Unió fontos szerepet játszhat a globális piacnak ebben az ágazatában. A második aspektus az "Erőforrás-hatékony Európa” című kiemelt kezdeményezés fontossága. A Bizottságnak a tagállamokhoz intézett azzal kapcsolatos kérése, hogy vegyék igénybe a strukturális alapokat az energiahatékony középületek felépítésébe történő beruházásokhoz, minden bizonnyal a megoldás részét fogja alkotni. Úgy gondolom azonban, hogy legalább ekkora figyelmet kell szentelnünk a lakóépületeknek is, még pontosabban a múltban épült többlakásos lakóépületeknek, amelyek jelentős energiafogyasztók egyes tagállamokban, különösen Kelet-Európában.
<SPEAKER ID="324" NAME="Rovana Plumb" AFFILIATION="S&amp;D">
írásban. - (RO) Úgy gondolom, hogy tanultunk a koppenhágai kudarcból. Ennek bizonyítékaként felül kell vizsgálnunk stratégiánkat, hogy jogilag kötelező erejű megállapodást érhessünk el Mexikóban.
<P>
Azonnali cselekvésre van szükség az elért politikai megállapodás cselekvésre történő átváltására, valamint "a kifizetések gyors beindításához” elkülönített 7,2 milliárd euró felhasználásának megkezdésére a fejlődő országokban.
<P>
Az EU bejelentette, hogy társulni kíván a Megállapodáshoz, és tájékoztatás céljából egyoldalú kötelezettséget vállalt arra nézve, hogy 20%-kal csökkenti az EU teljes kibocsátását az 1990. év szintjéhez képest, és feltételekhez kötve felajánlotta, hogy felemeli ezt a csökkentési arányt 30%-ra, amennyiben más nagy kibocsátók szintén beleegyeznek abba, hogy hasonló arányban hozzájárulnak a kibocsátás csökkentésére irányuló globális erőfeszítésekhez.
<P>
Február 18-án negyven állam ismertette csökkentési terveit és száz állam aláírta a Megállapodást, de ez nem elegendő.
<P>
Felkérem a főképviselőt és az éghajlat-politikáért felelős biztost, hogy sürgősen nyújtson be a Parlamenthez egy éghajlat-diplomáciai stratégiát, és az EU és a tagállamok illesszék be az éghajlat-változási politikákat az összes két- és többoldalú stratégiai partnerségbe ennek a fontos célkitűzésnek az elérése érdekében.
<P>
Az éghajlatváltozás elleni küzdelemmel kapcsolatos stratégiai partnerségekbe a nem kormányzati szervezeteket és a civil társadalmat is be kell vonni.
<SPEAKER ID="325" NAME="Daciana Octavia Sârbu" AFFILIATION="S&amp;D">
írásban. - A koppenhágai csalódás ellenére néhány eredményt is sikerült elérnünk, többek között gondoskodtunk a fejlődő országok számára történő rövid távú kifizetésekről. Ezzel nemcsak konkrét segítséget nyújtunk a helyszínen, hanem a bizalom felépítéséhez is hozzájárulunk azok között a partnerek között, akik Koppenhágában megosztottak voltak.
<P>
Az elkövetkező hónapok és évek során meg kell mutatnunk a fejlődő világnak, hogy betartjuk az alkalmazkodás és a hatáscsökkentés finanszírozása területén vállalt kötelezettségeinket, és biztosaknak kell lennünk abban, hogy a pénzeszközöket a lehető legjobban használják fel célkitűzéseik elérése érdekében.
<P>
Lényegi előrehaladást sikerült elérni Koppenhágában a nyomon követés, a jelentéstétel és az ellenőrzés tekintetében is. Ezek közvetlenül kapcsolódnak a bizalom erősítéséhez, mert egy ilyen rendszer képessé tesz minket annak megfigyelésére, hogy mindenki elvégzi-e a saját feladatát, és lehetővé teszi a számunkra annak megállapítását, hogy politikáink mennyire hatékonyak és milyen módon kell azokat kiigazítanunk a jövőben. Az Európai Uniónak folytatnia kell kibocsátáskereskedelmi rendszerének és más kezdeményezéseinek végrehajtását, ilyen például az épületek energiafelhasználásának csökkentése. Teljesítenünk kell kibocsátási célkitűzéseinket és meg kell mutatnunk, hogy valamennyiünknek az előnyére szolgálhat az energiamegtakarítás. Ha rá akarunk venni másokat arra, hogy kövessék a példánkat, akkor ennek az a legjobb módja, hogy sikeres példát mutatunk fel a kibocsátáscsökkentési politika területén, amely a hétköznapi emberek számára jelentkező előnyökre váltható.
