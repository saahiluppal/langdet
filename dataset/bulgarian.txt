<CHAPTER ID="010-03">
3. Стратегия на ЕС за интеграция на ромите (гласуване) 
<CHAPTER ID="015">
Изменение на Регламент (ЕО) № 1234/2007 (Общ регламент за ООП) (разискване) 
<SPEAKER ID="442" NAME="Председател">
Следващата точка е разискването относно предложението за регламент на Съвета за изменение на Регламент (ЕО) № 1234/2007 за установяване на обща организация на селскостопанските пазари и относно специфични разпоредби за някои земеделски продукти (Общ регламент за ООП) - C7-0223/2009 -.
<SPEAKER ID="443" NAME="Мариан Фишер Бьол" LANGUAGE="EN">
Г-н председател, нека започна, като Ви благодаря за това, че позволихте прилагането на неотложна процедура за двете предложения, които се надявам, че ще помогнат за подобряване на положението на пазара на мляко и млечни продукти - едното, предлагащо млякото да бъде включено в обхвата на член 186, и второто относно управлението на схемата за изкупуване на квоти.
<P>
Тези предложения са последните от дълга поредица мерки за сектора на млякото и млечните продукти, които приехме. Взех под внимание вашата резолюция от 17 септември и, надявам се, сте забелязали, че много от препоръките ви вече са приложени на практика, обхванати са от протичащи в момента проучвания или ще бъдат обхванати от днешните предложения.
<P>
Що се отнася до споменатите във вашата резолюция дългосрочни меки, ние сформирахме група на високо равнище. Първото й заседание вече се състоя и очакваме окончателният документ да бъде предоставен преди края на юни следващата година.
<P>
Със задоволство отбелязвам възможността да заявя, че днешната реалност на пазара на мляко и млечни продукти е, че цените се повишават и вече не сме свидетели на никакво изкупуване при интервенция, тъй като пазарните цени са по-изгодни от интервенционните цени.
<P>
Що се отнася до моето предложение, член 186 е действаща разпоредба за голям брой продукти, но млякото не е сред тях. Неотдавнашната нестабилност на цените, на която бяхме свидетели от началото на 2007 г., показа, че е или ще бъде необходимо млякото да бъде включено в обхвата на този член, тъй като това ще позволи на Комисията да предприеме по-бързи действия.
<P>
Вчера в Съвета на министрите на земеделието и в комисията по земеделие и развитие на селските райони (COMAGRI) аз също обявих тези 280 млн. евро за млекопроизводителите. За да мога бързо да отпусна тези пари, просто се нуждая от правното основание в член 186. Идеята е тези пари да се отпускат в национални пакети в съответствие с производството през 2008-9 г. и, разбира се, в рамките на горната граница на националните квоти, разпределени по недискриминационен начин между най-засегнатите от кризата производители на мляко и млечни продукти. И отново, за да можем да се възползваме от тази възможност, трябва да включим млякото в член 186.
<P>
Когато казвам, че съм обявила възможността да предложим 280 млн. евро, следва да сте наясно, че бюджетният орган, тоест Европейският парламент и Съвета на министрите на финансите, ще трябва да вземе решение относно тази сума на заседанието на ЕКОФИН на 19 ноември. Вчера казах също, че това са последните пари, с които разполагам, с изключение на сумата от 300 млн. евро, която е необходима като буфер, за да се избегне финансова дисциплина. За мен е важно да заявя ясно, че член 186 не е картбланш за предлагане на всички идеи, които хрумнат на Комисията. На този етап мога да кажа само, че частното складиране на различни продукти - като това може да включва сиренето - е кандидат, в случай че положението на пазара оправдава това.
<P>
Втората част от предложението е управлението на квотната система. Държавите-членки вече имат възможността да изкупуват квоти. Това, което въвеждаме с това предложение, е възможността държавите-членки просто да извадят от общата национална горна граница на квотата сумата на квотите, които изкупуват от пазара. Това е доброволна схема, тъй като при обсъжданията ни стана ясно, че задължителните схеми просто няма да проработят от политическа гледна точка.
<P>
Очаквам вашите забележки.
<SPEAKER ID="444" NAME="Albert Deß" LANGUAGE="DE">
Г-н председател, г-жо член на Комисията, госпожи и господа, приветствам факта, че това искане за прилагане на неотложна процедура днес беше прието тук в Парламента с голямо мнозинство. По този начин изпратихме сигнал на нашите млекопроизводители и не избягахме от отговорност. За разлика от малка част от колегите от други групи, в това искане за прилагане на неотложна процедура ние виждаме допълнителен инструмент за подпомагане на млекопроизводителите в труден момент.
<P>
Със сигурност е вярно, че това искане на Комисията дойде твърде късно и че предлага по-малко неща, отколкото беше възможно. Все пак при всички случаи това е по-добре, отколкото да не предприемем нищо.
<P>
Мненията в собствената ми група относно предложената програма за обратно изкупуване също се различават до голяма степен. Програмата би трябвало да е задължителна, за да има изобщо някакъв ефект. Аз обаче не виждам достатъчно мнозинство в подкрепа на това в Парламента или в Съвета. Освен това подобна програма не би била приемлива за някои държави-членки, тъй като би била равносилна на това да се орежат както мерките за балансиране, така и квотите. Указанието, че квотите ще бъдат увеличени за приоритетни групи, е решение, което вече е действащо право.
<P>
Включването на млякото и млечните продукти в член 186 за незабавни мерки в случай на смущения на пазара е стъпка, която трябва да се приветства. Аз обаче ще внеса изменение с цел тази мярка да бъде ограничена до две години. Ако тя се окаже уместна, тогава ще се съгласим на удължаване.
<P>
И накрая, бих искал да Ви благодаря за тези 280 млн. евро. Г-жо член на Комисията, вие наистина до голяма степен се съобразихте с Парламента. Знам, че не разполагате с повече пари. Настоявам това предложение за резолюция - по възможност изменено - да бъде одобрено в четвъртък.
<SPEAKER ID="445" NAME="Paolo De Castro" LANGUAGE="IT">
Г-н председател, г-жо Фишер Бьол, госпожи и господа, първо, искам да използвам възможността да изразя задоволството си от отговорността, показана от залата тази сутрин с приемането на неотложна процедура за включване на сектора на млякото и млечните продукти в член 186 от Общия регламент за ООП, наред с много други селскостопански продукти.
<P>
Бързото включване на този сектор в рамката на правилата за управление на интервенцията в случай на криза на пазара ни позволява да намерим важно решение в един изключително труден момент за селското стопанство като цяло и, по-конкретно, за сектора на млякото и млечните продукти. Сега очакваме Европейската комисия да вземе под внимание, както г-жа Фишер Бьол току-що каза, исканията на Парламента, който нееднократно изтъкна, че предприетите до момента мерки се оказаха неадекватни предвид сериозността на сегашната криза.
<P>
Откритостта, която Парламентът днес проявява към Комисията, не следва да се тълкува като предоставяне на неограничени правомощия, а като жест на отговорност в едно драматично и напълно необичайно положение.
<P>
Държа да подчертая, че във връзка с това Парламентът смята за изключително важно да участва във всеки етап от процеса на взимане на решение, за да се гарантира демократичният надзор и затова считаме, че Комисията следва предварително да уведоми Парламента за начина, по който реално ще използва тези нови правомощия, поверени й и за сектора на млякото по силата на член 186.
<SPEAKER ID="446" NAME="George Lyon" LANGUAGE="EN">
Г-н председател, и аз искам да благодаря на члена на Комисията, че тази вечер дойде тук, за да даде допълнителни разяснения относно правомощията, които иска. Г-жо член на Комисията, искам преди всичко да Ви благодаря за това, че откликнахте положително на резолюцията, по която беше постигнато съгласие в тази зала на 27 септември. Приветствам мерките, които предприехте, за да се опитате да стабилизирате тежкото положение на млекопроизводителите. Приветствам и сумата от 280 млн. евро за преструктуриране, която обявихте.
<P>
Относно първата част от предложението Ви, въпросът, който всички ние трябва да зададем днес, е: защо от нас се иска да одобрим спешни мерки на този късен етап и ще помогнат ли те за възстановяването на пазара? Тъй като очевидно, както посочихте в изказването си, вече започват да се виждат първите признаци на възстановяване. Не съм убеден, че предложените промени в квотите ще променят особено нещата, но, тъй като те не са задължителни за държавите-членки, нашата група със сигурност няма да се противопостави на отпускането им.
<P>
По въпроса за предложението за разширяване на обхвата на член 186, който да включва млякото и млечните продукти, моят опит сочи, че министрите - или в този случай членовете на Комисията - обикновено идват в парламентите, за да искат правомощия, които да им позволят да предприемат действия за решаване на даден проблем. Тази вечер изглежда се иска от нас да предоставим правомощия на Комисията, без първо да ни се обясни за какви точно действия те ще бъдат използвани.
<P>
Доколкото разбирам от изказването Ви в началото, Вие действително споменахте, че се нуждаете от тези допълнителни правомощия като правно основание за изплащането на тези 280 млн. евро. Ще Ви бъда признателен, ако разясните дали случаят е такъв. Тази ли е причината да поискате правомощията? Защото нашето общо опасение е, че може да се окаже, че даваме пълна свобода на Комисията.
<P>
Г-жо член на Комисията, Вие казахте, че сте похарчили и последния си петак, така че ако имате други идеи за действия, които да предприемете, очевидно няма много финансови възможности да направите нищо значително. Нашата група ще предостави тези правомощия само ако са ограничени във времето и са сведени до извънредни обстоятелства.
<SPEAKER ID="447" NAME="Martin Häusling" LANGUAGE="DE">
Г-н председател, госпожи и господа, най-накрая има оживление в това разискване. Сега Комисията трябва отново да поеме цялата отговорност. Тази сутрин видяхме нещо различно, макар че ни се искаше Парламентът да имаше по-дейно участие. Искам да заявя съвсем категорично, че не сме против финансовата подкрепа. Трябва обаче да дадем ясно да се разбере, че тази подкрепа е само капка в морето, в най-истинския смисъл на този израз.
<P>
Взетите в Люксембург решения, за съжаление, също не ни помогнаха да постигнем възстановяване на равновесието между търсене и предлагане - което, разбира се, е елементът от жизненоважно значение във връзка с това. Доброволното изкупуване на квоти в основата си е нещо добро, но няма да има голямо въздействие, тъй като не допринася значително за намаляване на обема.
<P>
Вчера споменах, че трябва да обърнем достатъчно внимание на доклада на Сметната палата и да пристъпим към прилагането на политика с дългосрочна насоченост, както и че трябва да разгледаме казаното от Сметната палата. Според Сметната палата в бъдеще трябва да контролираме предлагането, в противен случай цялата система няма да може да бъде финансирана, а се нуждаем и от политика в областта на млякото и млечните продукти, основаваща се на качествени продукти на европейския пазар.
<P>
Трябва възможно най-бързо да се откажем от възстановяванията при износ - отдавна настояваме за това, изтъквайки често катастрофалните последици от тези мерки.
<P>
Наистина се нуждаем от политика, която прекрачва границите на настоящата криза, и очакваме също от Комисията дългосрочни решения. За съжаление, Комисията до момента не ни е предоставила такива решения, особено що се отнася до необходимостта от укрепване на организациите на производителите с цел да им се осигури по-голяма пазарна сила и да се ограничат веригите супермаркети.
<SPEAKER ID="448" NAME="James Nicholson" LANGUAGE="EN">
Г-н председател, преди всичко искам да кажа, че определено приветствам това решение и считам, че разискването миналата вечер в комисията и тази вечер в пленарна зала ни дава възможност да внесем повече яснота по въпроса. Реалността, а смятам и причината за недоволството на много млекопроизводители, е, че макар и до известна степен да са видели това, което г-н Lyon нарече появяващи се признаци на възстановяване, тези пари все още не са влезли в банковите им сметки. Така че това до определена степен действително е повод за недоволство сред млекопроизводителите. Мнозина от тях са под финансов натиск от доста време. Добре е и е полезно, че можем да обсъдим това, тъй като сега признавам необходимостта от прилагането на член 186, за да можем възможно най-бързо да предоставим тези пари на производителите. Смятам, че това е истинското предизвикателство.
<P>
Харесва ми идеята на г-н Deß за изменение и ако го предложи, мисля, че ще подкрепя изменението за период от две или дори три години, за да бъде изпълнена задачата. Въпреки това все още не съм убеден в целесъобразността на схемата за изкупуване. Трябва да направим това, за да защитим промишлеността.
<SPEAKER ID="449" NAME="Patrick Le Hyaric" LANGUAGE="FR">
Г-н председател, г-жо член на Комисията, мое задължение е да Ви кажа тази вечер, че финансовите разпоредби, които предлагате, са просто капка в морето на фона на кризата и отчаянието, в което днес живеят земеделските стопани.
<P>
Вие ще отпуснете 280 млн. евро, при положение че само допреди няколко седмици щяха да бъдат 600 млн. евро. Което означава, че ще предоставите еднократно изплащане на 1 000 евро на земеделски стопани, които в момента губят по 100 до 200 евро на ден. Затова призоваваме за истински спешен финансов план, а не лейкопласт за лечение на животозастрашаваща болест.
<P>
От друга страна, Вие искате да използвате държавни пари за мащабен план, който обрича на клане млекодайните животни, а стопанствата - на фалит. Така Вие ще унищожите бъдещето на нашите земеделски стопани, тъй като най-засегнати ще бъдат младите производители, дребните производители, тези, които обработват земята, които произвеждат млечни продукти и качествени сирена, и които предпазват околната среда.
<P>
Как смеете да предлагате това, когато толкова много семейства в Европа и на други места нямат достъп до храна, на първо място мляко! Бих добавил, че с Вашия план в бъдеще ще бъдем изправени пред недостиг на мляко.
<P>
Всъщност в момент, когато Договорът от Лисабон ни се препоръчва толкова упорито, само можем да се изненадваме от факта, че искате да приложите този член 186 от регламента, който ще Ви даде пълни правомощия. Вие обаче вече имахте тези пълни правомощия и именно те Ви дадоха възможност да изберете либерализирането на квотите, което ни вкарва в кризата, в която се намираме днес, само и единствено в полза на производителите и дистрибуторите, защото днес дори Европейската сметна палата посочва, че между 2000 г. и 2007 г. потребителските цени на млечните продукти са нараснали със 17%, а производствените цени са паднали с 6%.
<P>
Г-жо член на Комисията, отново Ви повтарям, че има неотложна, много неотложна необходимост да се предостави огромно количество помощи на селскостопанския сектор посредством голям европейски фонд за извънредни ситуации, да се върне политиката на минимални цени на селскостопанските продукти, а не да се позволява на капиталистическия пазар да унищожи нашите фермери.
<SPEAKER ID="450" NAME="Krisztina Morvai" AFFILIATION="NI">
(HU) Г-жо член на Комисията, аз, разбира се, ще гласувам в подкрепа на предложението, макар да ми е ясно, че това подаяние няма да реши проблемите на земеделските стопани. Имам обаче три въпроса. Първият е следният. Каква смятате, че е поуката от тази криза? Извлякохме ли някаква поука от нея? Г-жо член на Комисията, тази криза не беше причинена от някакво природно бедствие, цунами или друго подобно събитие, а от поредица лоши решения и една като цяло неуспешна селскостопанска политика. Гледайки към бъдещето, какво можете да обещаете на земеделските стопани? Как ще избегнат подобна криза в бъдеще? Бих искала да чуя от Вас ясен, подробен отговор.
<P>
А сега следващият ми въпрос. Вчера казахте на изслушването в комисията, че държавите-членки могат свободно да използват тази сума. Какво точно означава това? Ще могат ли държавите-членки да разпределят справедливо тези пари, така че те да не бъдат предоставени на големите земеделски предприятия и стопанства, а на дребните земеделски стопани, както и тези със семейни земеделски стопанства, които най-много се нуждаят и чийто поминък зависи от тях? Те се озоваха в най-ужасно положение. Другата голяма група, която следва да бъде взета предвид, са земеделските стопани в новите държави-членки, особено дребните земеделски стопани. Как възнамерявате да прекратите тази нетърпима дискриминация, която произтича от факта, че например ние, унгарците, трябваше да дадем всичко до последната троха, а получихме само частица от субсидиите? Как и кога тази несправедливост и това неравноправие ще бъдат премахнати?
<SPEAKER ID="451" NAME="Giovanni La Via" AFFILIATION="PPE">
(IT) Г-н председател, г-жо Фишер Бьол, госпожи и господа, приветствам решението на члена на Комисията да се изправи пред Парламента, за да представи пакета от мерки в сектора на млякото и млечните продукти.
<P>
Относно съдържанието на предложените мерки, въпреки липсата на адекватни оперативни подробности за тях, считам, че нещата се движат в правилната посока към решаване на проблемите, с които в момента се сблъскват нашите земеделски стопани. Не считам обаче, че сами по себе си предложените мерки могат да решат проблемите, пред които сме изправени. Все пак смятам, че е жизненоважно да гласуваме в подкрепа на предложението за изменение на членове 78 и 79 от Регламент (ЕО) № 1234/2007.
<P>
Що се отнася до член 186 от същия Регламент за ООП, бих изтъкнал преди всичко, че букви a) и б) от този член определят различни нива на защита за различните стоки, като предвиждат интервенция за някои от тях, когато цените се покачат или спаднат значително, докато за други - свинско месо, маслиново масло и други продукти - само когато цените нараснат значително. Смятам това за неприемливо несъответствие.
<P>
Бих искал да предложа, също и от името на групата на Европейската народна партия (Християндемократи), изменение, което да гарантира, че Комисията ще информира Парламента, преди да предприеме мерките, предвидени в член 186, и считам, че това изменение съответства на това, което групата на Прогресивния алианс на социалистите и демократите в Европейския парламент току-що предложи.
<P>
И последно, призовавам члена на Комисията да увеличи, както беше поискано в резолюцията на Парламента от 17 септември, размера на помощта de minimis за всички производствени сектори, независимо от съществуващите в момента национални тавани.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Г-н председател, г-жо член на Комисията, за съжаление всички сме запознати с тежкото състояние на сектора на млякото и млечните продукти в Европа. Моята политическа група от месеци призовава за приемане на спешни мерки, с които да се опитаме да спасим хилядите заплашени от разорение земеделски стопани. За да постигнем това, ние приехме наши собствени инициативи и подкрепихме инициативи на други политически групи.
<P>
Това не ни оставя друг избор, освен да приветстваме инициативите на Комисията, колкото и недостатъчни да ни се струват. Това беше и причината, поради която групата на Прогресивния алианс на социалистите и демократите в Европейския парламент гласува тази сутрин в подкрепа на неотложната процедура, която ни беше предложена. Ние обаче ще предложим и ще настояваме Европейският парламент да бъде постоянно информиран за мерките, които ще бъдат приети през следващите дни съгласно правомощията, които ние сега прехвърляме на Комисията. Ще продължим да правим всичко възможно да възстановим баланса на пазара, за да можем да гарантираме подходяща възвръщаемост за производителите, както беше потвърдено отново в Договора от Лисабон.
<SPEAKER ID="453" NAME="Marit Paulsen" AFFILIATION="ALDE">
(SV) Г-н председател, очевидно е необходимо да се предприемат бързи действия, когато в някои сектори се разрази криза, както се случи с банковия сектор, с автомобилната промишленост и с млекопроизводителите. Такива кризи обаче възникват отново и отново. Следващият път може би няма да бъде секторът на млякото и млечните продукти. Може би ще бъдат зърнените култури, или нещо друго.
<P>
Ако ми позволите да изляза извън реалния обхват на това обсъждане, не можем да продължаваме да търсим решения единствено на належащите проблеми. Трябва също да намерим времето, енергията и политическото планиране, за да постигнем Обща селскостопанска политика в Европа, която е силна, устойчива и гъвкава, и която премахва най-лошите последици от нестабилността на цените, които можем да очакваме. Искам селските райони в Европа да бъдат жизнеспособни, а те не могат да оцелеят без земеделски стопани и животни.
<SPEAKER ID="454" NAME="Martin Häusling" AFFILIATION="Verts/ALE">
(DE) Г-н председател, за съжаление г-н Bové не може да присъства тук тази вечер, затова отново се изказвам аз. Имам още въпроси към члена на Комисията. Тя наистина ли счита, че изплащането на тези пари ще прекрати протестите? Както казах по-рано, считам, че решението на Парламента от тази сутрин е равносилно на това да дадем картбланш на Комисията, защото не знаем какво ще направи с него. Ще го кажа отново: Комисията не е част от решението на проблема, а всъщност е част от самия проблем. Заставам зад това мнение.
<P>
И все пак аз също просто приемам това решение - тъй като трябва да виждаме фактите такива, каквито са, и това е решението, което беше взето - и бих казал на останалите членове на ЕП, че трябва да ограничим тези мерки. Следва да ги ограничим до един контролируем период, за да можем ние в Парламента отново да поемем юздите в свои ръце.
<P>
Имам още един въпрос към Вас, г-жо член на Комисията, тъй като нееднократно беше заявено по повод на програмите, че трябва да продължим да насърчаваме преструктурирането. Какво точно имате предвид под "преструктуриране"? Наистина ли смятате за правилно да продължаваме да даваме парите си, за да насърчаваме реално по-дребните земеделски стопани да се откажат, така че да можем да даваме пари на по-големите земеделски стопанства? Тази политика вече не е ефективно средство за постигане на целта. Трябва да гарантираме, че оползотворяваме парите по целесъобразен начин, особено в необлагодетелстваните райони, за да запазим структурите в районите, изложени на най-голям риск.
<SPEAKER ID="455" NAME="João Ferreira" AFFILIATION="GUE/NGL">
(PT) Г-н председател, г-жо член на Комисията, представеното от Комисията предложение признава провала на нейната политика в сектора на млякото и млечните продукти, но запазва без промяна катастрофалните общи насоки за сектора. Споменатите милиони са далеч под сумата, необходима за компенсиране на производителите за понижените цени, чиито последствия те понасят.
<P>
Противно на това, което се твърди, е необходимо да се промени посоката, в която върви ОСП, при която извършваните една след друга реформи направиха непригодни инструментите за регулиране на пазара, квотите и производствените права, принуждавайки хиляди производители постепенно да напуснат сектора. Хиляди работни места са в критично положение: цели семейства, които се издържат от земеделие, и по-конкретно секторът на млякото и млечните продукти. Залогът са цели региони, където все повече земи ще опустяват, което ще има драстични социални и екологични последици.
<P>
Всичко това налага незабавна намеса за възстановяване на справедливите цени за производителите, за което обаче ще са необходими повече средства от тези, които сега се отпускат. Преди всичко, повтаряме за сетен път, обстоятелствата изискват мерки с много по-голям обхват, които не са просто за временно облекчение на проблемите, като например прекратяване на годишното увеличение на квотите за мляко, което ги връща на нивата отпреди решението за тяхното увеличаване, и отменяне на решението за премахване на квотната система през 2015 г.
<SPEAKER ID="456" NAME="Diane Dodds" AFFILIATION="NI">
(EN) Г-н председател, подобно на мнозинството от членовете в тази зала, днес гласувах в подкрепа на неотложната процедура във връзка с член 186. Всяка финансова помощ за сектора на млякото и млечните продукти е крайно необходима за неговото оцеляване, особено оцеляването на малките семейни земеделски стопанства, каквито има в Северна Ирландия.
<P>
Ако, както казвате Вие, г-жо член на Комисията, се нуждаете от изменение на член 186, за да отпуснете средствата в размер от 280 млн. евро, тогава то ще получи моята твърда подкрепа. Можем само да се надяваме, че парите ще бъдат бързо изплатени и разпределени. Много земеделски стопани чакаха прекалено дълго да получат необходимата помощ.
<P>
Не останах обаче с добри впечатления от предложенията относно членове 65 и 84. Почти сигурно е, че те няма да окажат никакво въздействие върху Обединеното кралство, а около тях има и много въпросителни, особено опасението ми, че те ще създадат неравнопоставени условия за районите в Европа и че изглеждат противоречиви в светлината на сегашната политика на Комисията.
<SPEAKER ID="457" NAME="Christophe Béchu" AFFILIATION="PPE">
(FR) Г-н председател, трябва да има последователност в политиката. През последните няколко седмици мнозина от нас в тази зала поискаха мерки от Комисията. Когато ни се предложат решения, ще гласуваме в тяхна подкрепа, дори ако - съгласен съм с казаното - са закъснели, или дори ако е трябвало да бъдат изкопчвани чрез позициите, приети както в рамките на Европейския парламент, така и сред министрите.
<P>
Тази сума, която ще бъде полезна в много краткосрочен план, не решава, както мнозина вече казаха, дългосрочните проблеми, отнасящи се до начина, по който се подхожда към планираното премахване на квотите. Ако искаме да можем да се справим и да предотвратим повторната поява на кризи в сектора на селскостопанското производство, няма начин да го направим без регулиране на производството и инструменти за контрол, или без съчетание от двете.
<P>
Това обаче не е основният въпрос тази вечер. Основният въпрос тази вечер, единственият, който има значение в този момент, е този за член 186. Г-жо член на Комисията, имам един прост въпрос: конкретно, какво точно предвижда член 186, откога и по какъв начин?
<SPEAKER ID="458" NAME="Iratxe García Pérez" AFFILIATION="S&amp;D">
(ES) Г-н председател, г-жо член на Комисията, преди месец тук обсъдихме резолюция на Парламента и предложенията за интервенция в сектора на млякото и млечните продукти. Днес говорим за две нови мерки: промяната в управлението на квотите и мярката относно член 186 - мерки, които сме съгласни да разгледаме с неотложна процедура, както поискахте.
<P>
И все пак, г-жо член на Комисията, секторът трябва да бъде разглеждан като цяло и не е добре да получаваме само тези крайно недостатъчни предложения по въпрос, с който се занимаваме вече няколко месеца.
<P>
Искаме общи, европейски решения. С оглед на това обявеното повишаване на минималните помощи за всички сектори ще причини изкривявания между държавите-членки и ще затрудни прилагането на ОСП по еднакъв начин.
<P>
Последна бележка, с която приключвам: обмисля се помощ в размер от 280 млн. евро, която ние, разбира се, приветстваме, но бих искала да Ви припомня, г-жо член на Комисията, че Парламентът прие резолюция, изтъкваща необходимостта от допълнителни средства в размер от 600 млн. евро за справяне с кризата в сектора на млякото и млечните продукти.
<SPEAKER ID="459" NAME="Britta Reimers" AFFILIATION="ALDE">
(DE) Г-н председател, госпожи и господа, като земеделски стопанин считам, че внесеното изменение на членове 78 и 79 представлява отклонение от страна на Комисията от досегашната правилна посока по пътя на селскостопанската реформа за сметка на ефективните и далновидни земеделски стопанства.
<P>
Опасно е да експериментираме, само от желание да направим нещо, когато сме толкова близо до окончателното премахване на системата от квоти за млякото - система, която досега реално е работила в ущърб на млекопроизводителите. Тя също така изостана от реалните събития, тъй като сега пазарът най-накрая започва да се възстановява. Затова отхвърлям това изменение.
<P>
Ясно проличава как Комисията иска да използва призива на Парламента за спешни мерки за свои собствени цели. Тя прави това, като се опитва, малко преди влизането в сила на Договора от Лисабон, да си гарантира постоянно поле за действие без съгласието на Парламента посредством изменението на член 186. Затова отхвърлям изменението.
<P>
Бих могла обаче да се съглася Парламентът да предостави поле за действие на Комисията за ограничен период от време при евентуални кризи. С такава възможност следва да разполага и Парламентът в бъдещи периоди на криза, с много бързо действие, посредством член 142 от Правилника за дейността.
<SPEAKER ID="460" NAME="Richard Ashworth" AFFILIATION="ECR">
(EN) Г-н председател, млекопреработвателната промишленост е в криза и бих искал да изкажа благодарността и комплиментите си към члена на Комисията за много навременните й действия, които, мисля, бяха съвсем правилни. Считам, че 280 млн. евро са реалистична сума, която ще бъде посрещната добре от сектора. Убеден съм, че ще е необходимо да предоставим правомощията по член 186, за да можем своевременно да отпуснем тази помощ на производителите, затова и тя има подкрепата им. Подкрепям я, въпреки че бих предпочел да ограничим тази отстъпка до най-много 2013 г.
<P>
Имам резерви по отношение на схемата за обратно изкупуване на национални квоти, която забелязвам, че ще включва правомощия за начисляване на свръхтакси за надвишилите квотите производители. Считам, че така се санкционират ефективните и напредничави производители - често млади хора, които са бъдещата жизнена сила на нашата промишленост - и че така се изпращат погрешни сигнали.
<P>
Живеем в условията на бързо променящ се пазар и секторът се нуждае не от краткосрочни решения, а от дългосрочна стратегия. Отдавна подкрепям дългосрочните идеи на члена на Комисията за бъдещето на сектора и бих я насърчил да продължи по същия път, който е този на дългосрочната стратегия, а не на краткосрочното решение.
<SPEAKER ID="461" NAME="Jarosław Kalinowski" AFFILIATION="PPE">
(PL) Г-н председател, надявам се, че най-лошото вече е зад гърба на млекопроизводителите. Тази надежда укрепва с решението за подпомагане на млекопроизводителите със сумата от 280 млн. евро следващата година. Остава обаче един основен въпрос: какво да се направи по въпроса за производството на мляко и млекопроизводителите в дългосрочен план? Най-важният въпрос в това отношение е бъдещето на квотите за производство на мляко.
<P>
Понастоящем има два подхода. Първият, който е резултатът от прегледа на Общата селскостопанска политика, постепенно повишава квотите за производство и цели да ги премахне през 2015 г. Вторият подход, който се съдържа в настоящото предложение на Европейската комисия, цели да ограничи предлагането на мляко с нов метод на изчисляване на таксата за надвишаване на националната квота. Тези два подхода си противоречат.
<P>
Лично аз подкрепям запазването на квотите, но само в случай че разпределението на квотите между държавите от ЕС и производителите се основава на обективни и справедливи критерии. Разработването и приемането на такива справедливи и обективни критерии ще бъде много трудно, но може би си струва усилието. По въпроса за разширяването - напълно подкрепям разширяването на обхвата на член 186, но считам, че то следва да бъде придружено от определение за ролята на Комисията и инструментите, която тя ще може да използва.
<SPEAKER ID="462" NAME="Alan Kelly" AFFILIATION="S&amp;D">
(EN) Г-н председател, бих искал да кажа следното на члена на Комисията: извинете ме за израза, но при кризата в сектора на млякото Комисията много се изложи - както гласи една поговорка в Ирландия, когато някой напълно се е провалил.
<P>
Само преди 18 месеца твърдяхте, че цените на млякото ще нараснат значително, а всъщност в някои държави те паднаха наполовина. Затова Комисията трябва да може да се намесва по-бързо на пазара и в този смисъл предложението е положително.
<P>
В моя избирателен район, Мънстър в Ирландия, много млекопроизводители, както едри, така и дребни земеделски стопани, и особено семейните стопанства, просто преживяват или се движат на ръба на фалита. Те се сблъскват с трудности, за които им се предлагат нищожни суми, докато други, като банките и банкерите, получават спасителна помощ под формата на огромни суми.
<P>
(Председателят моли оратора да говори по-бавно)
<P>
Оповестеният вчера Млечен фонд в размер от 280 млн. евро е добре дошъл, но тази сума е просто като лейкопласт върху много по-дълбока рана. Миналия септември Парламентът гласува за отпускане на 600 млн. евро. Тази сума следва да бъде предоставена. Тя трябва да бъде запазена, за да се покаже солидарност най-вече с дребните земеделски стопани. Следващият приоритет на Комисията трябва да бъде справяне с цялостния проблем с предлагането на мляко. Изразявам твърдо убеждение във връзка с това. Докато този въпрос не бъде решен, ще се сблъскваме с още проблеми, а лейкопластите ни ще свършат бързо.
<SPEAKER ID="463" NAME="Elisabeth Jeggle" AFFILIATION="PPE">
(DE) Г-н председател, г-жо член на Комисията, да, следва да се съгласим млякото да бъде включено в член 186 и се надявам утре да направим това. Не можем винаги да критикуваме Комисията за това, че действа прекалено бавно, изостава от събитията, казва, че все още има лъч надежда, когато такъв всъщност няма.
<P>
Сега Комисията има шанса да действа бързо и ние следва да й дадем този шанс, и в същото време следва винаги да демонстриране волята си да търсим отговорност от нея. Изменението на г-н Deß от името на групата на Европейската народна партия (Християндемократи) ще ни позволи да направим това заедно. Сумата от 280 млн. евро, за която мнозина говориха, е просто капка в морето. Трябва да признаем обаче, че сме в края на финансовата година. Трябва да разберем, че просто няма повече пари в наличност.
<P>
Как следва да се справим с положението като цяло? Бихме искали млекопроизводителите, които бяха най-тежко засегнати от кризата, да получат тези 280 млн. евро. Говорим за пазара на млякото, но тук става въпрос за живи хора и за селските райони, които обсъждаме и които винаги казваме, че искаме да защитим, когато разискваме други въпроси. Г-жо член на Комисията, подкрепете фонда за млякото и млечните продукти. Днес следобед при разискването за бюджета членът на Комисията се изказа в подкрепа на фонда, искам да заявя това съвсем ясно. Останах изключително доволна от това. Ние също спешно се нуждаем от такъв сигнал, и тези пари също са в рамките на бюджета за 2010 г.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Г-н председател, г-жо член на Комисията, аз също съм във възторг от това, че неотложната процедура беше одобрена в тази зала, тъй като мисля, че включването на въпроса за млякото в член 186 е както навременно, така и важно.
<P>
Аз изтъкнах, че сериозно положение като това, в което се намира секторът на млякото и млечните продукти, изисква спешни мерки за защита на сектора както по икономически, така и по социални причини. Всъщност аз идвам от страна - Португалия, и регион - Азорските острови, където секторът на млякото и млечните продукти е от голямо значение и е съсредоточен в региони, които са социално уязвими, и където всъщност запазването на квотната система и след 2015 г. ще е от жизненоважно значение.
<P>
Предложените мерки са донякъде незначителни, но така или иначе са необходими и наложителни. Безпокоя се и за това, как Комисията ще използва новите правомощия, които ще й бъдат предоставени, особено предвид това, че реагира доста равнодушно на кризата, предлагайки слаби мерки, при това твърде късно и само под силен натиск. С оглед на това бих искала Комисията да внесе приложение към член 186, излагащо мерки, които могат да бъдат използвани за радикална интервенция в сектора на млякото и млечните продукти, за да се гарантира неговата устойчивост.
<SPEAKER ID="465" NAME="Peter Jahr" AFFILIATION="PPE">
(DE) Г-н председател, г-жо член на Комисията, горещо приветствам Вашето предложение. Има обаче един аспект, който считам, че трябва да разкритикувам, и това е програмата за доброволно изкупуване на квоти за мляко.
<P>
За да успее такъв вид програма, тя трябва да е задължителна, не доброволна. Намирам тази договореност за доброволно обратно изкупуване на квоти за мляко за неефективна. На това мнение съм не само защото тази договореност на първо време ще означава да поддържаме увеличение на квотите, което впоследствие ще бъде много трудно да държим под контрол. Изкупувайки обратно квотите за мляко, отново ще им придадем финансова стойност, като главният резултат от това ще бъде възпрепятстване на възможността за постигане на равновесие. Считам, че трябва да отхвърля всяка мярка, която ограничава постигането на равновесие. Особено в периода на постепенно премахване на квотите за мляко, постигането на равновесие е необходим инструмент, за да могат отделните стопанства да се ориентират по-добре на пазара.
<P>
Поради причините, които споменах, ще бъда принуден да отхвърля тази част от предложението, въпреки че ще гласувам в подкрепа на предложението като цяло.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Г-н председател, г-жо член на Комисията, госпожи и господа, вярно е, че ще приемем мерки, осигуряващи частично решение за кризата в сектора на млякото и млечните продукти.
<P>
Всеки тук е наясно с положението в животновъдството, с което трябва да се справят нашите земеделски стопани, и знаем какво означават тези мерки за тях и техните семейства.
<P>
Нашите земеделски стопани не искат непрекъснато да бъдат субсидирани. Те искат от нас да могат да вършат работата си достойно, като продават продуктите си на прилични, справедливи цени, които отговарят на усилията и инвестициите, които са вложили.
<P>
Г-жо член на Комисията, освен стимула и увереността, които можем да дадем на нашите земеделски стопани с тези нови мерки, тръгваме в посока към бъдещи реформи, големи реформи, които ще бъдат обсъждани допълнително в Парламента.
<SPEAKER ID="467" NAME="Mairead McGuinness" AFFILIATION="PPE">
(EN) Г-н председател, най-важните думи, казани от члена на Комисията, са, че пазарните цени започват да се повишават. Следва да признаем това тук в тази зала и да направим необходимото, за да гарантираме, че те ще бъдат предадени на земеделските производители. Казваме, че има 280 млн. евро на тяхно разположение, но всеки допълнителен цент, който получават, струва много повече от това, да им се изплащат подаяния. Това е от голямо значение.
<P>
Считам за важно това, че някои отправиха сериозни критики към Комисията. Нека признаем, че интервенцията и възстановяванията при износ бяха използвани за поддържане на цените, дори при тези ужасяващо ниски цени за производителите, така че смятам, че някои от критиките са ненужни и твърде остри. Подкрепям разширяването на обхвата на член 186, ако това е необходимо за изплащането на тези 280 млн. евро, което считам по-скоро за символичен жест, отколкото за нещо значимо.
<P>
Нека видим какви са поуките. Трябва да видим какво ще стане с реформата на ОСП след 2013 г.; групата на високо равнище съсредоточава вниманието си върху този въпрос. Бих казала на политическите групи, които тази вечер подкрепят отпускането на средства за производството на мляко и млечни продукти: подкрепете и подходящо финансирана обща селскостопанска политика след 2013 г.; в противен случай думите ви са изпразнени от съдържание.
<SPEAKER ID="468" NAME="José Bové" AFFILIATION="Verts/ALE">
(FR) Г-н председател, приемете извиненията ми, трябваше да дойда по-рано, но бях зает. Обяснявах на френските радиослушатели какво се случи вчера в Люксембург.
<P>
Считам, че решението на Съвета не е добро, тъй като единствената дума, която се появява в текста, е "преструктуриране". Във Франция броят на млекопроизводителите намаля от 480 000 през 1984 г. до по-малко от 88 000 днес.
<P>
Днес ни се казва, че още повече производители трябва да бъдат принудени да се откажат и че парите, които ще бъдат възстановени - това се посочва в текста - ще бъдат използвани за производителите, които са надвишили квотите си. Следователно производството трябва да стане още по-концентрирано, а млекопроизводителите в най-затруднените райони да бъдат принудени да се откажат. Този подход е погрешен.
<P>
Парите, които бяха отпуснати, тези 280 млн. евро - цифра, която вече беше цитирана - се равняват на 50 евро месечно на земеделско стопанство за период от една година. Това са трохи; това е почти демонстрация на пренебрежение към кризата, която производителите преживяват.
<P>
И последно, по въпроса за член 186, бих искал да кажа, че в момент, когато вървим към процедура на съвместно взимане на решение по селскостопански въпроси, е неприемливо на Комисията да се предоставят такива правомощия, такъв картбланш.
<SPEAKER ID="469" NAME="Rareş-Lucian Niculescu" AFFILIATION="PPE">
(RO) Бих искал да задам въпрос на члена на Комисията, както и да й благодаря за това, че дойде в Парламента. Казахте, че средствата, обещани за финансиране в подкрепа на сектора на млякото и млечните продукти, ще бъдат отпуснати на държавите-членки съгласно исторически фактор, с други думи, въз основа на договорените квоти. Много държави-членки обаче твърдят, че тези квоти са несправедливи. Всъщност това е причината много държави-членки да настояват да се дерегулира пазарът. Така например, някои държави не могат дори да произведат достатъчно, за да покрият собственото си потребление. Не смятате ли, че прилагането на исторически фактор ще запази тези несправедливости...
<P>
(Председателят отнема думата на оратора)
<P>
Ще трябва да обобщя въпроса си, за да не пресроча твърде много отреденото ми време. Членът на Комисията каза, че средствата ще бъдат отпуснати на държавите-членки съгласно исторически фактор. Много държави-членки обаче твърдят, че сега отпусканите квоти са несправедливи. Всъщност това е и причината много държави-членки да настояват да се дерегулира пазарът. Не смятате ли, че прилагането на исторически фактор ще запази тези несправедливости?
<SPEAKER ID="470" NAME="Мария Неделчева" AFFILIATION="PPE">
Бих искала да приветствам решението на Съвета и Комисията за отпускането на допълнителен пакет от 280 милиона евро субсидии за млекопроизводството през 2010 г. То е ясен сигнал към тези, които всеки ден търпят негативните последици на кризата. Такива адекватни отговори, призовавам да не бъдат еднократни и конюнктурни, а част от една целенасочена, дългосрочна стратегия за възстановяването, стабилизирането и развитието на този сектор в Европа. Ето защо е важно да се вземат предвид мерките, които всяка държава-членка ще предприеме. Бих искала да обърна внимание, че предложенията за промяна на Регламент 1234 България може да приеме само частично. Настояваме в проекта изрично да се запише, че възможностите за управление на националните млечни квоти ще се прилагат по избор от страна на държавите-членки. Важно е да се запази възможността за избор на съществуващата схема за изкупуване и преразпределяне на млечни квоти през националния резерв. Не сме в състояние да си позволим нито задържане, нито събиране на вноска от производителите, тъй като българският сектор е в процес на модернизация. В противен случай, българските производители няма да са конкурентоспособни и след 2015 г.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Г-н председател, ние, разбира се, с радост приемаме тези нови решения, които целят да помогнат на земеделските стопани, включително тези в Полша. Въпреки това не трябва също да се забравя, че когато говорим за пари - а именно за това говорим днес - от значение е начинът, по който реално се разпределят парите. Те следва да стигнат до онези, които най-тежко понасят последиците от кризата, защото не мога да се съглася с политика, при която даваме на всички равни суми, което означава по малки суми, което на практика означава, че буквално не помагаме на никого.
<P>
Второ, бих искал, ако ми позволите, за момент да се позова на историята, преди да се обърна към бъдещето. Сигурен съм, помним прекрасните години, преди около година, когато земеделските стопани получаваха много добра цена за млякото. В същото време те се ползваха с големи субсидии от ЕС за модернизиране на сектора на млякото и млечните продукти. Затова е важно да планираме бъдещето въз основа на този опит и да извлечем поука от грешките си, защото със сигурност бяха направени грешки. Също така е важно да помислим как да планираме развитието на този сектор, след като в наличност има пари както за преки субсидии, така и за развитие на селските райони. Освен това разполагаме и с инструмента на квотите за мляко.
<SPEAKER ID="472" NAME="Czesław Adam Siekierski" AFFILIATION="PPE">
(PL) Г-жо член на Комисията, бих искал да Ви задам този въпрос: за какво Комисията иска да изразходва тези 280 млн. евро? За по-нататъшно преструктуриране, или може би, както искаха 21 държави-членки, за финансова инжекция на пазара, за пазарни механизми? Всъщност земеделските производители искат парите да бъдат използвани за механизми за подкрепа. Понастоящем те не са в състояние да взимат повече заеми или да подобрят производителността. В момента те не са в състояние да продължат осъвременяването, тъй като не разполагат с ликвидни средства. Те не искат да купуват хладилници и доилни машини, сега не е моментът за допълнителни инвестиции. 280 млн. евро възлизат на малко по-малко от 2 евро на тон мляко, произведено в Европейския съюз.
<P>
Когато Европейската комисия предлага това, което нарича "механизъм за управление на квотната система", тя всъщност иска да ограничи производството. Следва да помислим дали не се повтаря положението, което последва реформата на пазара на захарта, и вследствие на което сега се сблъскваме с проблеми при снабдяването с този продукт. Сега ли е моментът за ограничения върху производството на мляко или зърнени култури? Сигурен съм, че не искаме точно това.
<SPEAKER ID="473" NAME="Herbert Dorfmann" AFFILIATION="PPE">
(DE) Г-н председател, г-жо член на Комисията, радостен съм от факта, г-жо член на Комисията, че само няколко седмици след като тази зала прие резолюция относно млякото, Вие предлагате мерки в изпълнение на нашите искания. Съгласен съм с предложението Ви по отношение на член 186, включително с времево ограничение, което ми се струва разумно. Подкрепям и диференцираното предоставяне на квоти, което предлагате.
<P>
Трябва да кажа, че предложението за обратно изкупуване на квоти ме озадачава. Самата Вие казвахте през последните седмици и месеци, че сегашната криза не е причинена от квотната система и, предвид това, лично аз не смятам, че това предложение за обратно изкупуване е напълно съгласувано. И накрая, бих искал също да кажа, че това все още не може да бъде краят на процеса. Трябва да продължим да предприемаме стъпки, и особено по отношение на сектора на млякото и млечните продукти в затруднени области, в планински зони, където просто няма алтернативи на производството на мляко и млечни продукти.
<SPEAKER ID="474" NAME="Elisabeth Köstinger" AFFILIATION="PPE">
(DE) Г-н председател, г-жо член на Комисията, госпожи и господа, аз също бих искала искрено да благодаря за тези 280 млн. евро. Наистина се надявам, преди всичко, че тези пари ще достигнат в пълния си размер до нашите 40 000 австрийски млекопроизводители, тъй като те наистина се нуждаят от тях. Със сигурност сте наясно с положението в планинските региони и в малките семейни стопанства.
<P>
Г-жо член на Комисията, Австрия винаги е била против постепенното премахване на квотите. Добре, Вие сте избрали посоката си и я следвате неотлъчно. Ние, разбира се, ще се опитаме да подготвим нашите земеделски стопани за това и да им помогнем, доколкото можем, в това отношение. И при най-добро желание не мога да разбера предложението Ви за програма за доброволно изкупуване на квоти. Ако я приложим, това ще доведе до повишаване на стойността и цената именно на квотите, които премахвате. Как можем да обясним това на земеделските стопани в Австрия?
<SPEAKER ID="475" NAME="Мариан Фишер Бьол" LANGUAGE="EN">
Г-н председател, след като внимателно изслушах обсъждането тази вечер, смятам, че от някои изказвания може да се добие впечатлението, че това е първата мярка, която предприемаме в подкрепа на сектора на млякото и млечните продукти в Европейския съюз. Това е абсолютно невярно. Сигурна съм, че поне някои от вас знаят какво се случва от януари тази година, когато дадохме ход на публично и частно складиране, интервенция и възстановявания при износ. Предприехме множество различни мерки през лятото, затова смятам, че следва да подготвим специално проучване, за да информираме новите членове на Парламента точно какво се случва от миналия януари насам.
<P>
Относно конкретните бележки по двете предложения, трябва отново да повторя, че схемата за изкупуване не е нова. Тя вече може да бъде използвана от държавите-членки, които искат да помогнат на конкретни фалирали млекопроизводители. Това е предложение и по тази причина не искам то да бъде задължително; това е възможност да се помогне на фалирали земеделски производители. Квотите, които те изкупуват, могат да бъдат запазени в националния резерв и да бъдат разпределени на по-късен етап, ако така пожелае държавата-членка. Това беше една част от обсъждането.
<P>
Другата част, която до момента предизвика най-голям интерес, е член 186. Причината за включването на производството на мляко и млечни продукти в член 186 е фактът, че трябва да можем да реагираме бързо. Между впрочем, не виждам никаква причина производството на мляко и млечни продукти да не бъде част от член 186, тъй като в него вече са включени области от сектора на месото. Като цяло, нека тези, които се страхуват, че Комисията ще получи картбланш и ще прави каквото си поиска, не забравят, че член 186 по същността си е много положителна схема, която ни дава възможност да се опитаме да помогнем на хора в затруднено положение, като реагираме много бързо. Така че това не е картбланш. Това предложение, както вероятно знаете, ще бъде обсъдено в управителния комитет.
<P>
Изслушах идеите ви за по-ограничен срок от три или четири години. Смятам, че това ще лиши от възможности млекопроизводителите - но, естествено, се вслушах в това, което казахте.
<P>
Мисля обаче, че се разпространяват много погрешни идеи. Тези 280 млн. евро не са за преструктуриране. Те просто предлагат възможност за много бързо изплащане, веднага след уреждането на съответните формалности, след като бъдат приети на заседанието на Екофин през ноември и след подписването на бюджета за 2010 г. Това означава, че можем да действаме незабавно, което не би било възможно, ако не разполагаме с член 186. Така че това не е преструктуриране. Както казах по-рано, той предоставя на държавите-членки възможността да платят на най-нуждаещите се от националния бюджет.
<P>
Как следва да бъдат разпределени тези средства? Ясно заявих, че това трябва да стане въз основа на производството. Чувам, че може би има и други идеи, но ако започне вътрешно обсъждане относно начина на разпределяне, мисля, че то ще продължи поне до края на следващата година, защото ще има толкова много чудесни идеи, че никога няма да успеем да постигнем обща позиция по въпроса.
<P>
Ще отговоря на някои от конкретните въпроси. Бих искала да кажа, че организациите на производителите са отличен, а всъщност и необходим вариант. Ясно съм заявявала това в пленарна зала, по-конкретно при обсъждането на схемата за плодове и зеленчуци. Ако земеделските производители посвещават времето и усилията си да се конкурират помежду си, вместо да се конкурират със силния сектор за търговия на дребно, знам кой ще спечели и кои ще загуби от това. Затова казвам: работете заедно, за да бъдете много по-силно звено в цялата хранителна верига.
<P>
Напълно съм съгласна с вас, че сме изправени пред световен проблем, че има един милиард гладуващи хора, които не са в състояние да си осигурят какво да ядат всеки ден. Затова ме заболя, когато видях европейски земеделски стопани да разливат мляко по полето в момент, когато се сблъскваме с проблеми с глада в световен план. Това не е най-добрата картина на европейското селско стопанство.
<P>
Трябва да кажа, че съм впечатлена от начина, по който двама членове на ЕП, г-н Bové и г-н Häusling, се справиха с времето за изказване. Наблюдавах много внимателно как беше направено това. Не знам дали това е нова процедура на Парламента - един оратор да замества друг, който след това отива да се изкаже в съответствие с процедурата с вдигане на ръка. Беше доста находчиво, бих казала.
<P>
(Ръкопляскания)
<SPEAKER ID="476" NAME="Председател">
С това разглеждането на тази точка от дневния ред приключва.
<P>
Гласуването ще се проведе в четвъртък.
<P>
Писмени изявления (член 149)
<SPEAKER ID="477" NAME="Luís Paulo Alves  " LANGUAGE="PT">
Г-жо член на Комисията, тъй като от дълго време се опитваме да издействаме предлагането на тези мерки от страна на Комисията, не сме в позицията да отхвърлим каквато и да било финансова помощ, която можете да ни предложите в този много труден момент за млекопроизводителите и техните семейства. За съжаление, Комисията се забави много, преди да пристъпи към действие. И го направи едва когато беше подложена на силен натиск от страна на млекопроизводителите, Европейския парламент и 21 държави-членки. Бих искал да направя следните забележи относно мерките, които представихте тук:
<P>
1: Фондът в размер от 280 млн. евро е твърде недостатъчен в сравнение със сумата от 600 млн. евро, която единодушно беше счетена за необходима от комисията по земеделие и развитие на селските райони, която е комисията, разполагаща както с технически, така и с политически експертни познания по въпроса. Тази декларация за политика беше одобрена от самия Европейски парламент. Затова не можем да сметнем за достатъчна сума, която е по-малко от половината на тази, която Парламентът само преди месец определи като крайно необходима.
<P>
2: Включването на млякото в член 186 предоставя на Комисията оперативен инструмент, който може да бъде задействат незабавно, но това не означава, че Парламентът вече няма да може да следи въпроса. Все още се нуждаем от инструменти за регулиране на пазара. Следва да запазим квотната система и да въведем прозрачност в пазарната верига на млякото. Без тези два инструмента ще бъде невъзможно да възстановим и гарантираме стабилността в селските райони на Европа.
<SPEAKER ID="478" NAME="Béla Glattfelder  " LANGUAGE="HU">
Приветствам предложените от Европейската комисия мерки в подкрепа на млекопроизводителите в Европа. Тези мерки обаче могат само да смекчат кризата, но не могат напълно да я прекратят. За тази цел трябва да се откажем от решенията за увеличаване на квотите за мляко. Въпреки това нито Европейската комисия, нито лично Мариан Фишер Бьол са склонни да признаят, че са взети погрешни решения. Съгласен съм с искането на европейските земеделски стопани за отказ от увеличаването на квотите.
<P>
Също така съм против планираното за 2015 г. постоянно премахване на квотната система. Съгласен съм с мнението на най-голямата организация на европейските земеделски производители COPA-COGECA, че пазарът на млякото и млечните продукти се нуждае от регулиране и след 2015 г. Важната поука, която трябва да извлечем от сегашната криза, е, че пазарът на млякото и млечните продукти трябва да бъде регулиран. В противен случай цените ще станат непредсказуеми. Европейските млекопроизводители не могат да издържат на загубите, причинени от мащабната нестабилност на цените.
<P>
По въпроса за настоящите спешни мерки, бих искал да обърна внимание върху факта, че увеличаването на минималните субсидии от 7 500 на 15 000 евро може да създаде проблеми на държавите-членки в по-затруднено положение по отношение на бюджета. Това, от което се опасявам, е, че в тези страни, като Унгария например, правителствата няма да окажат максимална подкрепа. Вследствие на това земеделските стопани в тези държави могат да се окажат в още по-неравнопоставено конкурентно положение.
<P>
Уверен съм, че при гласуването на бюджета за 2010 г. в четвъртък Европейският парламент ще подкрепи предложеното изменение, внесено от група членове на ЕП, включително и аз, което ще увеличи помощта за програмата за мляко в училищата.
<SPEAKER ID="479" NAME="Marine Le Pen  " LANGUAGE="FR">
Европейската комисия отговори на протестите, които млекопроизводителите организират в продължение на седмици в опит да спасят своя засегнат от кризата сектор, със създаването на "Млечен фонд" в размер от 280 млн. евро. Следователно г-жа Фишер Бьол е отстъпила пред натиска, след като седмици наред си правеше оглушки за зова за помощ на земеделските стопани на ръба на банкрута. Тази финансова мярка обаче е несериозна и просто цели да успокои за известно време производителите. Тя няма да направи нищо за решаване на проблема на сектор, който е на път да загине с планираното премахване на квотите за мляко. Млекопроизводителите не искат благотворителност или подаяния, те искат пазарът да бъде регулиран така, че да могат да продават млякото си на цени, които да им позволят да живеят достойно от труда си и да осигурят бъдещето на децата си. С упоритото си желание да наложи концепцията за свободна и лоялна конкуренция Европейският съюз ще остави хиляди земеделски стопани на милостта само и единствено на пазарните закони. Това е същият краен либерализъм, който оставя без работа хиляди работници в промишлеността. На тази касапница трябва незабавно да се сложи край.
<SPEAKER ID="982" NAME="Csaba Sándor Tabajdi  " LANGUAGE="HU">
Приветствам принципното споразумение, постигнато на заседанието на Съвета на министрите на земеделието в Люксембург, за предоставяне на конкретни помощи в размер от 280 млн. евро на сектора на млякото и млечните продукти. На равнище ЕС това възлиза на помощ от още един цент на литър мляко, което е направо нищожно. След като оказваше дръзка съпротива в продължение на няколко месеца, Европейската комисия лесно отстъпи пред натиска, оказан от земеделските производители, 21 държави-членки, включително Унгария, и Европейския парламент, който вече поиска допълнителни средства за сектора на неформалната среща, проведена в Брюксел миналия понеделник. Въпреки мудните мерки от страна на ЕС, унгарското правителство реагира бързо в подкрепа на млекопроизводителите и направи всичко възможно, за да им помогне с оглед на наличните бюджетни средства. Унгария подпомогна сектора на млякото и млечните продукти, използвайки всички суми, които могат да бъдат преразпределени в рамките на средствата за развитие на селските райони и Европейската програма за икономическо развитие. Освен нас, само Латвия и Малта имат такива изключителни показатели. Унгарските млекопроизводители ще получат пряко около 3,3 млн. евро от пакета от 280 млн. евро, което по груби сметки се равнява на 890 млн. форинта. Унгарското правителство може свободно да решава как да използва тези пари. Комисията единствено предложи най-нуждаещите се производители да получат тези специални помощи, което съвпада с целите на Унгария. След одобряването на бюджета за 2010 г. тази сума ще бъде изплатена в началото на следващата година.
<CHAPTER ID="003">
Мерки по прилагане (член 88 от Правилника за дейността): вж. протокола
<CHAPTER ID="007">
Одобряване на протокола от предишното заседание: вж протоколите
<CHAPTER ID="022">
Закриване на заседанието
<CHAPTER ID="003">
Изявления на председателството
<SPEAKER ID="007" NAME="Председател">
Бих искал да направя няколко изявления в началото на настоящата месечна сесия.
<P>
На 6 ноември 2010 г. в Москва неизвестни нападатели нанесоха побой на журналиста Олег Кашин. Това жестоко нападение, което не е било с цел грабеж, трябва да бъде строго осъдено. Отбелязваме и приветстваме незабавната реакция на президента Медведев в тази ситуация и личния му ангажимент за намирането на извършителите и се надяваме взетите мерки да бъдат ефективни.
<P>
Второ, на 31 октомври, за пръв път от две години, на Триумфалния площад в Москва се проведе демонстрация на опозицията без намесата на полицията. Считаме това за положителен знак от страна на руските органи с надеждата, че призивите на Европейския парламент, направени през годините, за по-нататъшно демократизиране на обществения живот в Русия не са били пренебрегнати.
<P>
Трето, преди 10 дни в Багдад беше извършено нападение на християни, които са се молили в църквата си. Имаше загинали, а други бяха ранени. От името на Европейския парламент повтарям още веднъж призива си за зачитане на свободата на религията и за прекратяване на насилието на религиозна основа, на което ставаме свидетели в тази част на света.
<P>
Четвърто, на 10 декември в Стокхолм ще се проведе церемонията по връчването на тазгодишните Нобелови награди. Считаме за неприемливи опитите на китайските органи да окажат натиск върху държавите-членки на Европейския съюз да не участват в церемонията. Европейският парламент се стреми непрестанно към зачитане на основните и неотменими права на всеки човек в света и ние, разбира се, не правим изключения за Китай. На церемонията през декември ръководителят на делегацията на Европейския съюз в Норвегия ще представлява Европейския съюз, а по този начин и Европейския парламент.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Г-н председател, госпожи и господа, през последните няколко дни италианският регион Венето беше засегнат от сериозни природни бедствия, и по-специално провинциите Виченца, Падуа и Верона. Тези катастрофални наводнения засегнаха по различен начин приблизително 500 000 души и причиниха щети на стойност стотици милиони евро. Тази трагедия имаше много сериозно отражение във всички производствени сектори, малките и средните предприятия и различни други сектори.
<P>
Бих искал да призова моите колеги и европейските институции да направят всичко възможно да помогнат на тези хора и да се намерят решения за реагиране на това бедствие в рамките на правилата, определени от Европейския фонд "Солидарност" и Структурните фондове.
<P>
Също така бих искал да отбележа, че Италия има и друга причина за тъга днес, въпреки че става въпрос за нещо съвсем различно: срутването на Помпей. Исках само да го отбележа тук, за да подчертая значението и важността на едно такова събитие и необходимостта Европа да обръща внимание на тези неща.
<SPEAKER ID="009" NAME="Председател">
Благодаря Ви за тази забележка. Също така, моля да използвате едноминутните изказвания за тази цел. Това е тема, която може да бъде повдигната в едноминутно изказване. Благодаря Ви, г-н Berlinguer, че повдигнахте този въпрос.
<CHAPTER ID="002">
Одобряване на протокола от предишното заседание: вж. протокола
<CHAPTER ID="018">
График на следващите заседания
<CHAPTER ID="005-08">
8. Пруденциален надзор на макроравнище върху финансовата система от страна на Общността и създаване на Европейски съвет за системен риск (
<CHAPTER ID="007-07">
7. Участие на работници и служители в предприятия със статут на европейски дружества (гласуване) 
<CHAPTER ID="005-19">
19. Освобождаване от отговорност във връзка с изпълнението на бюджета на Европейската фондация за обучение за финансовата 2006 г. (
<CHAPTER ID="001">
Откриване на заседанието
<P>
(La seduta è aperta alle 9.00)
<CHAPTER ID="005">
Състав на комисиите: вж. протоколи
<CHAPTER ID="013">
Решения относно някои документи: вж. протоколи
<CHAPTER ID="006-16">
16. Проект на коригиращ бюджет № 3/2009 (
<CHAPTER ID="010-03">
3. Обща организация на селскостопанските пазари и специфични разпоредби за някои земеделски продукти ("Общ регламент за ООП") (
<CHAPTER ID="004-12">
12. Годишна програма за действие за 2009 г. за тематичната програма "Недържавните участници и местните власти в развитието" (част II: специфични действия) (
<CHAPTER ID="021">
Закриване на заседанието
<P>
(Заседанието се прекъсва в 22,50 ч.)
<CHAPTER ID="011">
Международна политика относно изменението на климата след конференцията в Копенхаген: Придаване на нов тласък на международните преговори чрез незабавно действие
<SPEAKER ID="296" NAME="Председател">
Следващата точка е изявлението на Комисията относно международната политика относно изменението на климата след конференцията в Копенхаген: Придаване на нов тласък на международните преговори чрез незабавно действие.
<SPEAKER ID="297" NAME="Кони Хедегор" LANGUAGE="EN">
Г-жо председател, за пръв път вземам думата в залата. Радвам се, че по-малко от четири седмици след като заех длъжността, днес мога да ви представя съобщение относно международната политика относно изменението на климата след конференцията в Копенхаген - съобщение, което Комисията прие на заседанието си днес.
<P>
Съобщението е озаглавено "Да предприемем мерки сега, за да дадем нов тласък на глобалната дейност за противодействие на изменението на климата" и именно това се стремим да направим. Естествено, при изготвянето на съобщението отчетохме напълно резолюцията на Парламента от 10 февруари относно резултатите от Петнадесетата конференция на страните по Рамковата конвенция на Обединените нации по изменение на климата (COP 15).
<P>
Копенхаген беше далеч по-малка крачка напред, отколкото Европейският съюз желаеше, но все пак беше крачка напред. Сто и девет страни - както индустриализирани, така и развиващи се, на които общо се падат повече от 80% oт емисиите на парникови газове в света - вече официално включиха своите цели за намаляване на емисиите и действия в Спогодбата. С други думи, имаме възможност да надграждаме върху тази решимост и да помогнем тя да се насочи към действие в международен мащаб. Трябва да се възползваме от възможността да помогнем за поддържане на инерцията по посока към ефикасното и правнообвързващо световно споразумение за климата за периода след 2012 г. което, разбира се, си остава наша цел.
<P>
Отправната точка за Комисията е, че ЕС трябва да продължи да играе водеща роля. Ние считаме, че най-убедителният начин, по който Европа може да стори това, е като предприеме осезаеми и решителни действия във вътрешен план, за да стане най-благоприятният регион в света по отношение на климата. Трябва да правим това в рамките на нашата стратегия "ЕС 2020", предложена миналата седмица. И нека да заявя това високо и ясно: това е в интерес на самата Европа. Как така? Ами защото - ако го направим интелигентно - то ще повиши нашата конкурентоспособност, ще укрепи енергийната ни сигурност и ще насърчи един по-екологосъобразен икономически растеж и иновации, създавайки по този начин работни места. Поради това Комисията сега ще започне работа за очертаване на пътя до 2050 г. за прехода на Европейския съюз към превръщане в икономика с ниски емисии на въглероден диоксид.
<P>
Това ще изисква намаляване на нашите емисии с 80% до 95% през 2050 г., както вече е договорено, а - както залата е добре информирана - ЕС е ангажиран да намали емисиите си най-малко с 20% под нивата от 1990 г. до 2020 г. и да завиши това намаление до 30% при наличието на подходящи за това условия. Напълно споделям желанието, изразено от Парламента, че ЕС следва да отиде по-далеч от целта от 20%. Трябва да приведем нашето намаление в по-добро съответствие с това, за което науката ни казва, че е необходимо, за да постигнем целта от Копенхагенската спогодба глобалното затопляне да бъде задържано под два градуса. Както също посочихте във вашата резолюция, кризата направи по-лесно постигането на целите. Ако днес искаме да бъдем също толкова амбициозни, колкото се готвехме да бъдем, когато приехме пакета от документи във връзка с изменението на климата и енергетиката през 2007 и 2008 г., би се наложило да преминем над 20%. Затова се радвам да обявя, че Комисията ще подготви, преди Европейския съвет през месец юни, анализ на това кои практически политики ще бъдат необходими за постигане на намаляване на емисиите с 30% до 2020 г. Комисията ще се занимае също с разработка на анализ на основните етапи по пътя ни към 2050 г., включително необходимите сценарии относно равнището на амбициите за 2030 г. За това ще е необходимо определяне на подходящи стратегии за основните сектори с големи емисии, които да са съвместими със стратегията "ЕС 2020". В съответствие с крайния срок, съгласуван в Директивата за Схемата за търговия с квоти за емисии, Комисията ще даде също и своя анализ на положението във връзка с енергоемките сектори в случай на изтичане на въглерод.
<P>
Успоредно с тази дейност ЕС трябва пристъпи към прилагане на Копенхагенската спогодба. Това означава изграждане на надеждна и прозрачна международна рамка за отчитане на емисиите и постигнатите резултати на страните. Означава също и бързо мобилизиране на 7,2 млрд. евро за финансиране на "бърз старт" за развиващите се страни, с което Европа се е ангажирала за периода от 2010 г. до 2012 г. Това е особено важно за доверието към нас, както и ще помогне за осигуряването на дългосрочно финансиране. Комисията е готова да помогне, за да гарантира, че помощта от ЕС ще бъде добре координирана.
<P>
Накрая, съобщението предлага пътна карта за следващите стъпки за процеса в рамките на ООН, които ще бъдат съгласувани в Бон тази пролет, когато преговорите бъдат подновени. На техническите срещи в Бон трябва да започне процесът на въвеждане на политическите насоки от Копенхагенската спогодба в текста за преговори на ООН и за запълване на неразгледаните пропуски. И най-вече мисля, че е много важно да видим какви биха могли да бъдат конкретните крайни резултати за Канкун. Включването на целите на развитите страни и действията на развиващите се страни, представени съгласно Спогодбата, както и политическите указания относно MRV (измерване, отчитане и проверка) в официалния процес на преговорите в ООН ще бъде от решаващо значение, но същото важи и за решения относно въпроси, които бяха пренебрегнати в Спогодбата, като развитието на международния пазар на въглерод, намаляването на емисиите от международното въздухоплаване и корабоплаване чрез Международната организация за гражданско въздухоплаване и Международната морска организация, селското стопанство и други неща. В официалните преговори реално съществен напредък в Копенхаген беше отбелязан по отношение на рамката за приспособяване, технологичната рамка, горското стопанство, които също биха могли да бъдат сред конкретните крайни резултати за Мексико.
<P>
Няма да има по-щастлив човек от мен, ако в Канкун се стигне и до правнообвързващо световно споразумение и ако там бъде решен и правният въпрос - и нека няма съмнение, защото Европейският съюз е готов. Трябва обаче да признаем, че оставащите различия между страните могат да забавят споразумението по този въпрос до следващата година. Затова трябва да внимаваме с очакванията си. Мисля, че всички знаете, че високите очаквания към Мексико, без да има конкретни крайни резултати, крият много висок риск процесът накрая да се провали. Ето защо за всички нас, за които е важно да се постигне международна договореност, мисля, че е важно и да следваме този поетапен подход и да се опитаме да направим всичко възможно светът да разполага с правнообвързващо споразумение преди 2012 г.
<P>
Накрая, няколко думи за екологичната цялост. Екологичната цялост трябва да бъде нашият лозунг в преговорите и знам, че това мнение се споделя от Парламента. Ето защо трябва да се преодолеят слабостите на Протокола от Киото. Във връзка с това имам предвид ограничения брой държави, които той обхваща - на тях се падат само 30% от емисиите днес - и сериозните слабости, които той съдържа, като правилата за отчитане на емисиите от горското стопанство и обработката на излишъците от национални права за емисии за периода от 2008 г. до 2012 г., които също бяха подчертани в резолюцията ви от февруари.
<P>
И последно, Европа трябва да се заеме с информационна дейност, за да насърчи подкрепата за процеса в ООН и възстанови увереността, че е възможно да има глобално споразумение. Трябва да осмислим по-добре позициите на нашите партньори по основни въпроси, както и да обясним какво изисква ЕС от глобалното споразумение. Комисията ще се заеме с информационна дейност в тясна връзка със Съвета и председателството на Съвета. През този месец ще проведа разговори във Вашингтон и Мексико и планирам да посетя и други държави, сред които Индия, Малдивските острови, Китай и Япония през април.
<P>
Бихме искали също да ви насърчим, като Европейски парламент, да дадете принос, като се ангажирате с колегите си парламентаристи по света. Вече се срещнах с някои представители на вашите парламентарни делегации за връзки с важни трети държави и скоро ще се срещна и с други, за да обсъдя как бихме могли да обединим усилията си и заедно да покажем отвореност към другите и как Комисията би могла да ви помогне в тази важна задача.
<P>
Съобщението на Комисията излага стратегия, която да помогне за поддържане на инерцията в световните усилия за противодействие на изменението на климата, която намира израз в нарастващата подкрепа за Копенхагенската спогодба. Водещата роля на ЕС в този процес ще бъде от абсолютно жизненоважно значение за успеха. Надявам се да можем да разчитаме на подкрепата на Парламента.
<SPEAKER ID="298" NAME="Richard Seeber" AFFILIATION="PPE">
(DE) Бих искал да поздравя новия член на Комисията по повод първото й изказване. Съобщението, което ни представихте, е много интересно. Бих искал обаче да отбележа някои недостатъци.
<P>
Би било уместно Вие самата да анализирате процеса в ООН малко повече в това първоначално съобщение, а също и да критикувате областите, където то съдържа реални слабости. Както знаем, по-конкретно, за експертна група 2 не може да се каже, че са проявили научна прецизност.
<P>
Второ, по отношение целта за два градуса, която сме си поставили, трябва да има повече научни доказателства в нейна подкрепа и сега следва да положите по-големи усилия, за да задълбочим изследванията и да установим дали това все още е постижимо или дали не следва - както различни хора вече казват - открито да се дистанцираме от това.
<P>
Трето - и може би най-важно - сега трябва, по-конкретно, да преодолеем кризата на доверието, която наблюдаваме по света и особено тук в Европа. Както знаете, има проучвания, според които само 30% от гражданите на Европа мислят, че въглеродният диоксид влияе на климата. Проектите, които не отчитат този факт, са обречени на провал.
<SPEAKER ID="299" NAME="Marita Ulvskog" AFFILIATION="S&amp;D">
(SV) Г-жо председател, членът на Комисията Хедегор направи редица положителни изявления, но тя каза и две много тревожни неща: тя предпочита да говори за 2050 г., отколкото за 2010 г., което според мен е обезпокоително, и също така тя говори повече за това как трябва да намалим очакванията си, отколкото как да продължим да движим нещата напред, така че целите и очакванията ни да бъдат възможно най-високи на вече планираните срещи.
<P>
Бих искала да попитам дали Комисията ще работи в посока към действителното подписване на амбициозно и правнообвързващо споразумение относно изменението на климата през декември в Канкун, или ще продължи да се застъпва за процес, в който Канкун ще бъде разглеждан само като стъпка по пътя към споразумение, което ще бъде подписано в Южна Африка или може би в някоя друга страна в далечно бъдеще: през 2011 г., 2012 г., 2020 г. или, в най-лошия случай, дори и още по-късно?
<SPEAKER ID="300" NAME="Chris Davies" AFFILIATION="ALDE">
(EN) Г-жо председател, след Копенхаген някои от нас се чувстват като останки от разбита армия, разпръснати и деморализирани, затова се радвам, че Вие тук вдигнахте знамето и подехте контранастъпление.
<P>
Но макар и да звучите бодро и положително, на практика това в голяма степен се основава на пожелания и молитви. За да успеем да постигнем напредък, ние твърде много зависим от други.
<P>
Забелязвам, че говорихте за връщане към идеята да завишим нашата собствена цел за намаляване до 30%. Прав ли съм като казвам, че предложихте една нова и по-субективна формулировка за прилагането му? В документа се казва "При наличието на подходящи за това условия". Това е нещо ново според мен.
<P>
Защо документа не съдържа нищо, което да анализира причините за неуспеха в Копенхаген и да предлага поуки? Защо в него няма нищо, което да сочи проблема с отричането на изменението на климата, което подкопава политическата воля? И накрая, защо няма нищо за необходимостта да привлечем по-активно предприятията?
<P>
В Европа има много предприятия, които искат да работят с нас в тази насока и, честно казано, макар че Ви пожелавам успех и всички ние Ви пожелаваме успех, ще се нуждаете от всички приятели, които имате.
<SPEAKER ID="301" NAME="Кони Хедегор" LANGUAGE="EN">
Г-жо председател, отговарям първо на г-н Seeber, относно Междуправителствената експертна група по изменението на климата (IPCC) и защо не сме я критикували или не сме направили каквото е трябвало в този материал: трябва да заявя, че макар според мен да е от решаващо значение IPCC да се отнесе сериозно към критиките и да се опита да поправи нещата, където това е необходимо, до момента не съм видяла нищо, което да променя дълбокото ми разбиране и чувство, че, да, трябва да се справим с изменението на климата. Има неща, подробности, изтекли съобщения и други подобни. Не видях нищо по-задълбочено, което да промени основното ми отношение, и мисля, че това важи и за много други хора, така че това на практика е умишлено. Мисля, че в самата IPCC сега трябва да се стараят да бъдат внимателни, за да възстановят доверието към всичко, които представят.
<P>
Напълно съм съгласна с бележката, за която едва не Ви стигна времето - въпросът за доверието - това също е причина да вършим сериозна информационна дейност, нещо което е от решаващо значение за Европейския съюз.
<P>
Г-жо Ulvskog, Вие споменахте, че говорих повече за 2050 г., отколкото за 2010 г. Това е стратегия за пътя напред след 2012 г. Ние вече имаме политика за сегашния момент, за 2010 г., в Европейския съюз, така че това е стратегия, насочена към бъдещето. Според мен едно от новите неща, на които трябва да отделим внимание, е, да започнем да казваме, че следва да определим пътищата между 2020 г. и 2050 г. и ето защо ще подготвя нещо по въпроса какво следва да бъде постигнато до 2030 г.
<P>
До 2020 г. остават само 10 години. През този мандат на Комисията трябва да определим и пътя дотам, където ще бъдем през 2030 г., така че това беше съвсем целенасочено и това е една от новостите в тази област.
<P>
Определено не желая да занижавам очакванията, но бих била много внимателна да не ги завишавам дотолкова че тези, които не искат международните преговори да успеят, да могат да спрат процеса след Мексико, ако не сме постигнали нищо. Ето защо трябва да бъдем практични. Ще защитя пред всеки тезата, че до Копенхаген беше правилно да поддържаме очакванията големи, да продължим да оказваме натиск и да изведем въпроса на челно място в дневния ред на държавните ръководители. Това ги направи отговорни; накара възникващите икономики и Съединените щати да определят свои вътрешни цели; това беше важно. Но такова нещо може да се направи само веднъж, без да се постигне напълно. Опасявам се, че не можем да го направим повторно.
<P>
Защо тогава да не съставим конкретна пътна карта в Бон, която да гарантира, че ще запазим инерцията в тази област? Това е идеята.
<P>
Накрая отговарям на Chris Davies, да, прав сте. Зависим от други, за да постигнем напредък и поради това също трябва да постигнем средните стойности и да опитаме да анализираме информацията, която получаваме. Какво става в Пекин? Какво става в Делхи? Какво става във Вашингтон? Какво става в Конгреса на САЩ? И след това да се опитаме да осъзнаем, че като вземем всички тези неща под внимание можем, в същото време, да гарантираме, че нашата цел все пак ще бъде постигната, а именно едно правнообвързващо, наистина международно споразумение.
<P>
Споменахте тези 30%, при наличието на подходящи за това условия - да, прав сте, това е нов начин да го кажем. В стратегията "2020" има и бележки под линия, упоменаващи политиката до момента, в която е предвидено другите държави... и така нататък, но мисля, че ако условията бъдат подходящи и може би ако действаме интелигентно, това би било от полза и за самата Европа. Трябва също да заложим това в нашите различни стратегии и материали.
<P>
Знам, че това е област, за която в Европа на настоящия етап няма консенсус. Мисля че е важно да отчетем това. Да кажем, например, че Китай няма да приеме международно споразумение, ще останем ли тогава безкрайно на 20%? Как това би било от полза за нашата икономика, нашите иновации, нашия растеж? Няма ли да рискуваме да отстъпим пазарите си на Китай и други региони, които вземат мерки в тази област, независимо от това дали и кога ще имаме международна договореност?
<P>
Като казваме "да", просто даваме повод за започване на обсъждане, това са козове в международните преговори, но не трябва да забравяме, че всичко това има и вътрешен аспект. Откъде ще дойде растежът ни в бъдеще? Ето защо следва да внимаваме да не бъдем прекалено амбициозни.
<SPEAKER ID="302" NAME="Satu Hassi" AFFILIATION="Verts/ALE">
(FI) Госпожи и господа, г-жо член на Комисията, чудесно е да се види, че сте прочели резолюцията на Парламента и че се позовавате на нея. Това е добър знак, в началото на новата Ви длъжност.
<P>
Ако ЕС наистина иска да запази водещата си роля по въпроса за опазването на климата, трябва да завишим целта си до поне -30%, аргументите за което Вие вече изложихте. Искам да добавя, че промените в положението вследствие на рецесията на практика означават, че -20% в действителност не би било много по-различно от сценария "обичайната практика". Ако искаме да бъдем амбициозни, трябва да направим целите си по-строги и да ги завишим поне до -30%, а за предпочитане и до -40%.
<P>
Второ, като Парламент, в последното си разискване, единодушно...
<P>
(Председателят отнема думата на оратора)
<SPEAKER ID="303" NAME="Martin Callanan" AFFILIATION="ECR">
(EN) Г-жо председател, бих искал да благодаря на члена на Комисията за нейното изказване и я приветствам в нашата зала.
<P>
В изявлението си тя говори за завишаване на нашата цел до 30% при наличието на подходящи за това условия.
<P>
Какви доказателства има тя, че ако постъпим така, това ще помогне да убедим Америка, Индия, Китай или други държави да се присъединят към едно глобално обвързващо споразумение?
<P>
При отсъствие на глобално обвързващо споразумение не е ли съгласна тя, че има голям риск да направим нашата промишленост по-слабо конкурентоспособна и да натоварим потребителите в нашите държави с още по-високи сметки за електричество, без да последват никакви чисти ползи за околната среда, тъй като тези намаления в емисиите, разбира се, ще се компенсират от увеличения в Индия, Китай, САЩ и т.н.?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Г-жо председател, ЕС трябва да се ангажира да намали емисиите с 40% до 2020 г. според най-новата налична научна информация. Не може да се поема ангажимент от такъв вид, като се зависи от действията на други.
<P>
Какви мерки ще предприеме Комисията, за да осигури че ангажиментът за намаляване на емисиите на ЕС ще бъде увеличен до 40%? Що се отнася до необходимото финансиране, което се предоставя на развиващите се държави, за да им се позволи да се борят с изменението на климата и последиците от него, кой точно ще предостави финансирането на развиващите се държави? Колко ще даде всяка от развитите държави? Как и кога ще бъде предоставено то?
<P>
Членът на Комисията говори също за амбициозно, правнообвързващо споразумение. Какви стъпки ще предприеме Комисията за постигане на споразумение, което признава общите, но различни отговорности, които индустриализираните и развиващите се държави споделят, въз основа на историческото отделяне на парникови газове в атмосферата и наличните ресурси за справяне с предизвикателствата във връзка с намаляването на емисиите и последиците от изменението на климата?
<SPEAKER ID="305" NAME="Кони Хедегор" LANGUAGE="EN">
Г-жо председател, ако разбирам добре последната бележка, става дума за това как можем да осигурим изпълнението на това, за което се договорим. Това, разбира се, е основен въпрос.
<P>
Другият въпрос, доколкото разбрах, беше колко следва да се даде на развиващите се държави. Критериите още не са определени, но мисля че е много важно да не ги обвързваме с много условия. Това беше обещанието, дадено в Копенхаген, че финансирането за "бърз старт", финансирането "тук и сега", ще бъде предоставено на най-слабо развитите държави и най-уязвимите, частично за приспособяване, частично за смекчаване на последствията.
<P>
Намирам също за съвсем логично да държим на факта, че това трябва да стане по съществуващи канали. Не можем да си позволим от гледна точка сроковете да изобретяваме нови системи за управление или нови канали, или друго, за да могат тези пари да бъдат отпуснати и използвани за съответната цел, тъй като следва това да стане възможно най-скоро.
<P>
Бих казала, че ЕС вече е готов да предостави финансирането за "бърз старт" след Бон и бих казала, че най-късно в Мексико светът трябва да бъде готов да изпълни задълженията си за финансиране за "бърз старт", поети в Копенхаген, както и да определи различните критерии и как точно да го направим.
<P>
В отговор на г-жа Hassi, това беше гледната точка за необходимостта да се придържаме към 30% и в много отношения тя има връзка и с казаното от г-н Callanan.
<P>
Не е много лесно да се реши точно кога трябва да преминем към 30% и какво точно ще е необходимо за това. Ето защо в съобщението ние казваме, че преди Европейския съвет през юни ще представим анализ как точно бихме могли интелигентно да преминем към 30%. Какво ще изисква това?
<P>
Естествено, не трябва да бъдем наивни. Естествено, че трябва да се грижим за нашата промишленост, което е очевидно. Трябва да знаем какво правим и не трябва да бъдем наивни. Искам просто да кажа, чe според мен ако направим това по един интелигентен и съгласуван начин, ще бъде възможно да изберем средства, които биха могли едновременно да бъдат от полза за справяне с изменението на климата и намаляване на емисиите, енергийна ефективност, енергийна сигурност и иновации, и разкриване на работни места. Ето към това ще се стремим. Не казвам, че ще бъде лесно. Не бива да мислим, че преминаването към 30% ще бъде леко, макар че трябва да знаем какъв ще бъде потенциалът, какви биха били последиците и това ще бъде анализът, който аз ще представя пред заседанието на Европейския съвет идния юни. След това, по-късно през годината, ще имаме анализ за пътищата до 2050 г., включително перспективата за 2030 г., за която съм на мнение, че трябва да започнем да мислим, като причината, разбира се, е, че сме обещали да намалим емисиите от 80% до 95% до 2050 г. Ако не започнем да действаме, ще бъде изключително трудно през последните едно или две десетилетия с приближаването към 2050 г.
<SPEAKER ID="306" NAME="Paul Nuttall" AFFILIATION="EFD">
(EN) Г-жо председател, противно на убеждението на Комисията, дебатът за причиненото от човешка дейност изменение на климата далеч не е приключил.
<P>
Само през последния месец се случи скандалът с Университета в Източна Англия; след това се стигна до пробива с глетчерите в Хималаите, а ето сега възникват въпроси за влиянието, което изменението на климата ще има върху дивата природа в Амазония.
<P>
Проучванията показаха, че поне 20 пасажа от доклада на IPCC цитират доклади на организациите "Световен фонд за дивата природа" и "Грийнпийс", които не са преминали партньорска проверка. Това не е наука. Необходими са ни солидни, рецензирани доказателства, а не материали, изготвени от групи за натиск, които използват изменението на климата за преследване на свои собствени цели, или политици, които използват изменението на климата, за да оправдават съществуването на Европейския съюз.
<P>
Бих искал да запитам не е ли време да направим пауза, равносметка и да премислим последиците от упоритото преследване на политики, които могат да увредят икономиките, да доведат до загуба на работни места или евентуално да доведат до енергиен хаос.
<SPEAKER ID="307" NAME="Andrew Henry William Brons" AFFILIATION="NI">
(EN) Сигурно знаете, че изтеклите от Университета в Източна Англия съобщения по електронната поща показват, че промените в температурата в историческа перспектива са били манипулирани от привърженици на хипотезата за предизвиканото от човека изменение на климата чрез субективен подбор на базови години. Тази хитрост е използвана за прикриване на неотдавнашните спадове в температурите и за ограничаване на проблема със Средновековния топъл период. Съобщенията по електронната поща показват също, че скептично настроените към хипотезата учени са били отстранявани от процеса на партньорска проверка, за да се избегне разкриването на пропуски при внимателен преглед от страна на обществеността.
<P>
Може ли хипотеза, зависеща от манипулация на данни, да бъде правилна основа за оправдаване на колосални разходи и за затваряне на заводи, като този на "Коръс" (Corus) в Мидълзбро? Европейският съюз плаща огромни субсидии на екологични групи за натиск, които са съгласни да съветват ЕС да преследва политика, с която вече е ангажиран. Уместно ли е Европейският съюз да използва публични средства за субсидиране на групи за натиск? Това прахосва публични средства, осигурява мнима подкрепа за политиките на Европейския съюз и излага на риск независимостта на организациите, провеждащи кампании по този въпрос.
<SPEAKER ID="308" NAME="Karl-Heinz Florenz" AFFILIATION="PPE">
(DE) Сърдечно Ви приветствам в залата. Един от големите проблеми в Копенхаген, по мое мнение, беше загубата на доверие. На теория това би могло да разпростре в целия свят, но също и в рамките на Европейския съюз. Въпросът ми към Вас е следният. Какво става с механизмите, които приехме миналата година? Аз съм загрижен относно Схемата за търговия с квоти за емисии, тъй като не съм съвсем сигурен какво прави Комисията в момента във връзка с решението от Копенхаген например по отношение на ориентирите, но също и на изтичането на въглерод.
<P>
Вторият ми въпрос е следният. Френското правителство излезе с предложение за включване на вносителите от развиващите се държави в Схемата за търговия с квоти за емисии, за да се направи пазарът по-голям и да се позволи на тези държави да участват в системата. Имате ли някакво становище по този въпрос?
<SPEAKER ID="309" NAME="Кони Хедегор" LANGUAGE="EN">
Г-жо председател, отговарям първо на двамата господа, които повдигнаха въпроса за IPCC.
<P>
Първо, аз не съм тук, за да представлявам IPCC. Сигурна съм, че те са напълно в състояние да отговорят за себе си.
<P>
Когато чувам "Не е ли време да направим пауза?", искам да кажа само, че международните преговори по въпросите на климата в много отношения бяха оставени на изчакване доста дълго време. Според мен все още е необходим съществен напредък в това отношение. Просто не разбирам защо, заради няколко разгласени неща, някой иска да хвърли сянка върху цял един проект. Това не е моят подход. Аз съм политикът. Не мога да преценявам работата на учените, но мога да използвам здравия си разум и да прочета основните им изводи и да видя какво представляват основните факти на масата. Тогава мога сама да преценя дали искам да поема риска да не правя нищо, с много сериозните последици, които това може да има - или, вместо това, да се опитам да отговоря на предизвикателството?
<P>
Просто това, което не разбирам, е как всички, които са скептични по въпроса за климата, не могат да разберат, че винаги ще бъде добре за една планета, чието население ще достигне девет милиарда души или дори повече до средата на века, да стане много по-ефективна в енергийно и в ресурсно отношение.
<P>
Така че именно по този въпрос следва да стигнем до общо мнение що се отнася до средствата, тъй като това така или иначе ще е от полза за околната среда, за нашите граждани и за нашите икономики. Ще бъде от полза и за стопанската дейност, за да стане тя много енергийно ефективна в бъдеще, когато енергията ще става все по-скъпа. Това ще се отрази добре и като цяло в един свят, в който ще има борба за ресурси. Така че просто не разбирам защо да не можем да работим по един и същи дневен ред от тази гледна точка.
<P>
В отговор на г-н Florenz, какво правим с механизмите на Схемата за търговия с квоти за емисии? Както беше споменато, преди лятото ще излезе анализ на изтичането на въглерод и когато се стигне до ориентира, ще продължим работата по него. Все още има много неща, върху които трябва да се работи във връзка със Схемата за търговия с квоти за емисии. Мисля също, че следва да продължим да работим с другите страни по света, които планират да въведат някакви видове схеми за търговия.
<P>
Продължавам да съм на мнение, че това ще бъде най-ефективният начин да се опитаме да регламентираме това, но също така, разбира се, е много важно нашата система да е въведена и в действие, да работи възможно най-ефективно и удобно за предприятията, за да се уверят те, че тя наистина работи и че, в крайна сметка, тя е от полза и за способността им да въвеждат иновации.
<SPEAKER ID="310" NAME="Jo Leinen" AFFILIATION="S&amp;D">
(DE) Най-сърдечно Ви приветствам в Парламента, г-жо член на Комисията. Написах писмо до председателя на Парламента за да го информирам, че всички делегации в залата са включили опазването на климата в дневния ред на разговорите ни с партньорите по целия свят. Трябва да намерим друг механизъм, за да може тази информация и тези резултати да бъдат свързани с пътуванията ви по света, така че ние тук в Брюксел и Страсбург да знаем точно какво е състоянието на нещата.
<P>
Изразявам силна загриженост, че преговорите по въпросите на климата може да бъдат сполетени от същата участ, както и преговорите от Доха, които постоянно се отлагат, година след година. Въпросът ми следователно е какъв е Вашият план "Б" с цел, може би, да бъдат постигнати резултати в части от някои сектори? Имам също и въпрос относно Протокола от Киото. Една стратегическа грешка, която направихме в Банкок, беше да създадем впечатлението, че бихме се отказали от него. Какво би станало, ако не приемем нещо до 2011 г. или 2012 г.? Какво е бъдещето на Протокола от Киото?
<SPEAKER ID="311" NAME="Frédérique Ries" AFFILIATION="ALDE">
(FR) Г-жо председател, бих искала да приветствам г-жа Хедегор в нашия Парламент. Г-жо член на Комисията, много се радвам да Ви приветствам при първия Ви ангажимент и да повторя това, което Ви казах по време на изслушването Ви и да Ви поздравя за ентусиазма, който вдъхвате на нашите разисквания, Вие, която олицетворявате дипломацията по въпросите на климата, разбира се, с постоянната подкрепа от нашия Парламент.
<P>
Убедена съм, че Европа трябва да заеме по-настъпателна позиция, че трябва да покаже оръжията си, а не намеренията си. Моят въпрос, на който ще Ви бъде лесно да отговорите, е донякъде подобен на този на председателя на комисията по околна среда, обществено здраве и безопасност на храните, тъй като и аз съм убедена, че Европа трябва да се грижи оттук нататък винаги да включва темата за климата във всички свои търговски споразумения с трети държави, чрез европейски данък върху въглерода, ако това е единственият език, който могат да разберат тези, които отказват да осъзнаят мащаба на предизвикателството.
<P>
Имам още един въпрос, който може да е малко по-нетрадиционен от моя страна, едно предложение, което във всеки случай изисква отговор от Вас: не биха ли могли Европейският парламент, Комисията и институциите също да дадат, като се обявят за въглеродно неутрални, с други думи като компенсират своите емисии на въглероден диоксид, за да се намали поне - макар и това да е само един аспект - екологичната цена на пътуванията ни до Страсбург?
<SPEAKER ID="312" NAME="Claude Turmes" AFFILIATION="Verts/ALE">
(EN) Г-жо председател, на първо място, според мен всички ние с нетърпение очакваме оценката на въздействието. Ние наистина сме повече или по-малко сигурни, че 30% ще бъде добре за европейската икономика и също в надпреварата за "зелени" технологии.
<P>
Имам два въпроса, г-жо член на Комисията, единият е във връзка с парите за "бърз старт". Как Вие, съвместно с г-н Пиебалгс, наистина ще осигурите тези пари да отидат за ефективност, за възобновяеми енергийни източници и, по един децентрализиран начин, за децентрализирано производство на енергия, като съчетаете това с енергийната бедност? Вторият въпрос е как да бъдат включени в играта големите европейски градове и отбелязващите напредък региони, също и в международен план? Бях наистина разочарован, че в материала за "ЕС 2020" от миналата седмица градовете и регионите на практика отсъстват. Как може дори да си позволяваме да мислим, че Европа ще върви напред, ако същевременно игнорираме регионите на гражданите в Европа и влиянието, което те биха могли да имат в международен план?
<SPEAKER ID="313" NAME="Кони Хедегор" LANGUAGE="EN">
Г-жо председател, първо, към г-н Leinen, намирам за наистина добра идея, че когато делегации действително пътуват, отделяте време и приоритет да включите и темата за климата в дневния си ред. Това е много важно и може да е много полезно да сравним бележките си, така че когато получите някаква информация в една държава, а аз получа информацията месец по-късно, понякога да се събираме и да сравняваме бележките си, така че наистина да можем да се основаваме на информацията, която получаваме поотделно.
<P>
Именно рискът да се озовем в някакъв процес като този от Доха беше причината да окажем толкова силен натиск за Копенхаген, за да направим всичко възможно и да се опитаме да не допуснем такова положение. Прав сте също, че има такава опасност и сега: ако не сме успели в Копенхаген, ще се проточи ли това безкрайно? Ето защо бих искала да видя конкретна пътна карта с точни крайни резултати за всяко събитие и точна дата, на която трябва да го завършим. Мисля, че това е една много добра идея.
<P>
Последният въпрос беше за Протокола от Киото и продължението на Протокола от Киото. Всички знаем, че има проблеми с Протокола от Киото. Всички знаем, че има много държави, които не желаят да са част от него и от всички тези предизвикателства. В крайна сметка, това е предизвикателство и за Европейския съюз. Не можем да останем сами в Протокола от Киото. Мисля, че е важно Европа да се подобрява и да не поемаме вина, когато не сме виновни.
<P>
Не ние сме проблемът във връзка с Протокола от Киото. Ние изпълнихме задълженията си преди всички останали. Изпълнихме и спазихме официалните си ангажименти за първия период от 2008 г. до 2012 г. Ще изпълним това, което сме обещали да изпълним, и сме готови да продължим Протокола от Киото. ЕС не е проблемът в това отношение. Други държави са проблемът тук и те ще трябва да определят дали искат алтернатива, ако има такава, или как ще се справят с продължаването, с втория период на ангажименти.
<P>
Ето защо това е отворен въпрос, който трябва да обсъждаме, но както Chris Davies вече каза, ние зависим от това какво правят другите страни. Трябва да внимаваме. Защо трябва да сме ние тези, които ще спрат Протокола от Киото? Ние изпълнихме обещанията си в Протокола от Киото, така че понякога ще е по-разумно Европа да не поема вина, когато други са виновни.
<P>
По предложението за институциите във връзка с това, мога да кажа, че вече поставих въпроса в собствения си кабинет. Мисля, че това е нещо съвсем естествено. Много бих искала да работя с Парламента. Ако вие можете да работите с Парламента, тогава аз ще работя с Комисията. Мисля, че това е нещо логично също и по отношение на гражданите.
<P>
В отговор на Claude Turmes, относно "бързия старт" и това как ще действам съвместно с члена на Комисията Пиебалгс, може би сте забелязали, че съобщението е издадено заедно с г-н Пиебалгс. Той също се е подписал, защото знаем, че е много важно да опитваме да работим заедно и относно неговия ресор и как това може да се използва по един много положителен начин. Ние като двама членове на Комисията вече водим такъв разговор.
<P>
Разбирам бележката Ви за големите градове. Мисля, че инициативата "C40" (инициативата за климата на Clinton Foundation) и множество други инициативи са много добри и сте прав също, че много от емисиите ще са свързани с градовете и с начина на живот в градовете. Предизвикателството тук е, че голяма чст от планирането и други видове средства, които наистина биха били от полза за справянето с проблемите, често са в правомощията на държавите-членки, но съм съгласна с Вас и съм работила с някои от големите градове преди Копенхаген. Това е аспект, който следва да имаме предвид и да се опитаме да установим как можем да го доразвием. Например, когато стане дума за транспорт и за декарбонизация на транспорта, без съмнение големите градове ще бъдат ключът към решението на този въпрос.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Г-жо член на Комисията, конференцията в Копенхаген показа, че е необходимо да се готвим за следващата Конференция на страните по Рамковата конвенция на Обединените нации по изменение на климата (COP) не само на вътрешно, глобално и техническо равнище, но и на политическо равнище. От гледна точка на вътрешния аспект пред Европа стои задачата да приложи пакета от документи във връзка с изменението на климата и енергетиката и да инвестира в чисти технологии, научни изследвания и енергийна ефективност.
<P>
Ръководенето посредством даване на личен пример е необходимо, но не и достатъчно условие само по себе си, както се видя в Копенхаген. Поради това е съществено да се разработи и насърчи дипломатическият аспект и да се използват възможностите, които дава Договорът от Лисабон за подготовка за следващата COP с амбиция, говорейки с един глас и изграждайки стратегически съюзи с нашите евентуални съюзници по тази тема, например държавите от Африка, Карибския и Тихоокеанския басейн.
<P>
Важно е също темата за изменението на климата да бъде включвана във всички срещи на върха и на високо равнище. Бих искала да запитам Комисията и члена на Комисията какъв напредък е постигнат в тези политически преговори.
<SPEAKER ID="315" NAME="Dan Jørgensen" AFFILIATION="S&amp;D">
(DA) Г-жо председател, добре дошла, г-жо Хедегор. Вие казахте много хубави неща и много хубави неща има в съобщението. Ще се съсредоточа върху нещата, с които не съм съгласен.
<P>
В голяма степен не съм съгласен със стратегия, която се основава на приемане на този ранен етап, че няма да постигнем споразумение в Мексико. Въпросът ми към Вас следователно е, дали това е нещо, което просто сте решили, или това е мандат, който Ви е даден - и ако това е така, кой Ви даде мандата? Държавните ръководители ли? Чрез процедурата за съвместно вземане на решения ли, или какво? Надявам се тази стратегия да може да бъде преразгледана. Каква полза, ако кажем "Ами ако натрупаме огромна инерция и има големи очаквания и след това не се постигне нищо - как тогава ще обясним два провала?". Чуйте, не затова трябва да се притеснявате. САЩ, Китай и други вероятно ще направят необходимото да няма големи очаквания за Мексико. Ролята на ЕС не трябва да бъде да занижава очакванията - ролята на ЕС трябва да бъде да засилва очакванията. Ако заявите още преди срещата на върха да е започнала: "Чуйте, готови сме да приемем, че няма да има кой знае какво споразумение" и така нататък, вие ликвидирате всякакъв шанс за успех, още преди да сте започнали. Това задава една изцяло нова отправна точка и споразумението само ще се влоши от нея.
<SPEAKER ID="316" NAME="Holger Krahmer" AFFILIATION="ALDE">
(DE) Г-жо член на Комисията, имам два конкретни въпроса към Вас.
<P>
Първо, във Вашия материал не виждам анализ на европейската позиция на преговорите на международно равнище. Отчетохме ли всъщност факта, че влиянието на Европа върху политиката в областта на климата е намаляло? Отчетохме ли факта, че политическата и икономическата тежест в света рязко се е изместила в посока към Азия? Възможно ли е напълно да сме надценили влиянието си в това отношение?
<P>
Второ, материалът ви е забележителен. В дванадесетте страници, които сте запълнили изцяло, няма нито едно споменаване на експертната група на IPCC. Дали това не е ловък опит да се разграничите от този орган? Искам да Ви напомня, че тази експертна група създаде основата за всички политически решения, свързани с директивите, които изготвихме тук през последните години. Не е ли време да призовем за един широк научен подход, който да дава наистина научни, а не политически изводи?
<SPEAKER ID="317" NAME="Кони Хедегор" LANGUAGE="EN">
Г-жо председател, отговорът на последната бележка за IPCC определено е категорично "не". Ако трябва да се дистанцирам от всичко, което липсва от този материал, бих се дистанцирала от много неща. Това е начин да се опитаме да приемем за даденост, че сме изправени пред предизвикателство, че трябва да го преодолеем и че ЕС трябва да поеме водачеството по отношение на това как да го преодолеем. Това е начинът на мислене в основата на този материал.
<P>
Не съм съгласна, че ЕС няма влияние върху международните преговори. Напълно сте прав, че нямаме толкова влияние, колкото бихме искали, и не мислим, че бихме могли просто да диктуваме положението. Зависими сме от другите.
<P>
Видяхме обаче нещо съвсем ново в Копенхаген: докато в миналото ЕС често имаше само няколко партньора, когато влизаше в международни преговори и се опитваше да свърши работа, този път лидерите, представляващи държавите, които отделят повече от 80% от емисиите в света, обещаха в Копенхаген, че занапред те също ще се присъединят. Това съществено променя цялата динамика. Позволете ми да Ви напомня, че да включим възникващите икономики в процеса и да ги направим съвместно отговорни беше европейски приоритет от години и това реално беше постигнато в Копенхаген.
<P>
В отговор на г-жа Carvalho: да, напълно съм съгласна, че трябва да се подготвим както технически, така и политически, и че трябва да сме по-добри в това отношение, не на последно място, за да може като седнем на масата за преговори, не просто да кажем какво искаме и тогава, когато останалият свят не се съгласи с нас, да се окаже, че не знаем какво всъщност да правим, тъй като сме хвърлили всичката си енергия в опит да се обединим около много твърда и подробно формулирана позиция. Следва да бъдем по-гъвкави в начина, по който договаряме това.
<P>
(DA) ...и най-накрая, в отговор на Dan Jørgensen: разбира се, не считам, че не следва да постигнем споразумение в Мексико. Това, което се обсъжда, е дали считаме, че можем да съберем всички подробности, включително и формата на споразумението, в Мексико. Това е поводът за моята загриженост. Погледнато в това отношение, считам че ще засилим натиска върху САЩ и Китай и другите именно като казваме, че трябва да има много конкретни крайни резултати и че в Канкун трябва да бъдат постигнати много конкретни решения. Не можем просто да отлагаме.
<P>
Опитвам се да направя така, че да им е трудно да не съдействат за резултати в Мексико. Считам, че за да постигнем това, трябва да внимаваме да не се съсредоточаваме прекалено много върху правната форма, тъй като това наистина може да попречи на постигането на споразумение по реалното съдържание. Има много фактори, които трябва да бъдат отчетени - "Какво мислим? Какво чуваме? За какво мислим, че ще бъде възможно да на накараме САЩ да се съгласят само три седмици след като са провели междинни избори?" например. Има много фактори, които влияят в това отношение, но мисля, че г-н Jørgensen ме познава достатъчно добре, за да си дава сметка, че това не е защото според мен не трябва да бъдем амбициозни в Мексико. Просто трябва да се опитаме да определим какъв е максимумът, който можем да извлечем от Мексико. Това е основната точка на стратегията, която се постарах да представя тук днес.
<SPEAKER ID="319" NAME="Председател">
Госпожи и господа, повече членове на Парламента не можаха да се изкажат, отколкото тези, които получиха такава възможност. Нямаше достатъчно време. Надявам се разбирате това. Благодаря на всички ви за дисциплинираното разискване. Благодаря Ви, г-жо член на Комисията. Надявам се да се виждаме по-често тук, в пленарни заседания. Сигурен съм, че ще бъде така.
<P>
Разискването приключи.
<P>
Писмени изявления (член 149)
<SPEAKER ID="943" NAME="Sebastian Valentin Bodu  " LANGUAGE="RO">
ЕС има всички възможности да стане водещ в предприемането на мерки за намаляване емисиите на въглероден диоксид. Може би срещата на върха в Копенхаген остави у мнозина чувство на разочарование, тъй като някои от участниците се въздържаха от ангажиране с определени цели за предотвратяване на изменението на климата. Индия и Китай неотдавна изпратиха сигнали към ООН, сочещи решимостта им да изпълнят целите, с които са се ангажирали съгласно Копенхагенската спогодба, колкото и неопределена да беше тя. Това е важен знак и ЕС може да овладее инициативата в световен мащаб и да върне обратно всички държави на същата маса, особено азиатските държави, чиито промишлен капацитет расте с всеки отминал месец. Изменението на климата е несъмнен факт, както е несъмнен факт и това, че замърсяването го ускорява. Това оправдава амбициите на ЕС да дава пример с действията си за ограничаване на замърсяването. Действително целта ни да станем най-малко замърсеният регион в света не може да не е в наш плюс. Ползите от това се изразяват в нещо повече от веднага забележимата по-чиста околна среда. Пренасочването на Европа към екологосъобразна икономика и промишленост ще създаде работни места, ще отвори нови направления за научни изследвания и не на последно място, ще намали разходите на всички държави.
<SPEAKER ID="942" NAME="João Ferreira  " LANGUAGE="PT">
Макар опазването на атмосферата на земята да трябва да бъде отговорност, споделена от различни държави, също така е ясно, че влиянието, което всяка от тези държави е оказала върху атмосферата в хода на историята, и влиянието, което те оказват днес, са две твърде различни неща, което означава, че отговорностите им трябва да бъдат разграничени, от съображения за елементарна справедливост. Нещо повече, определянето на отговорността на всяка държава в световните усилия за намаляване на емисиите трябва да взема под внимание съответните им населения, от същите съображения за справедливост. Понастоящем емисиите на глава от населението в Китай са четири пъти по-ниски от тези на САЩ и около половината от средните емисии за ЕС. На Индия се падат около една десета от средните емисии за ЕС и около двадесет пъти по-малко от тези в САЩ. Понастоящем в Индия около 500 млн. души (приблизително колкото е населението на ЕС) нямат достъп до електричество. Ето защо опитите тези държави да бъдат обвинявани за провала в Копенхаген са необосновани и несправедливи, да не говорим за смехотворните обвинения към държавите от Боливарския алианс на Америките в резолюция на Парламента. Тази позиция може да се обоснове само с чисто политическа груповщина, която подкопава и разрушава станалото в действителност в Копенхаген.
<SPEAKER ID="320" NAME="Adam Gierek  " LANGUAGE="PL">
Много упоритото лобиране от страна на Европейската комисия и на нейния председател по въпроса за "амбициозна" политика по изменението на климата и енергетиката, което продължава вече години, не е нищо друго, освен опит да бъде унищожена промишлеността на ЕС. Тази политика е резултат или от невежество, влошено от Междуправителствената експертна група по изменението на климата, или от обикновена глупост, или е също така резултат и от прекомерен цинизъм, водещ до икономически саботаж. Жалко е, че колегите от левицата така и не разбраха, че това е просто един капан за тях, тъй като най-голям брой поддръжници на търговията с квоти за емисии се набира сред тези, които вече причиниха една криза. Този път обаче "финансовият мехур" ще бъде значително по-голям. Вредата, вече причинена от тази самоубийствена политика, е огромна, особено в моята страна Полша. Война не ни трябва. По-лесно е една държава да бъде срината, отколкото възстановена. Призовавам Комисията - осъзнайте се, защото това, което правите, е не само антиевропейско, то е античовешко. Необходимо е незабавно преразглеждане на пакета от документи във връзка с изменението на климата и енергетиката. Започнете работа по този въпрос и спрете да убеждавате другите да извършат икономическо самоубийство. Екологосъобразна икономика - да, но това, разбира се, означава рециклиране на материали и енергия, комбинирано производство на енергия, термомодернизация, устойчива енергия, където няма друг източник, повторно използване на отпадъчните води, ядрена енергия, по-добро пестене на енергия, по-висока енергийна ефективност и други неща. Следователно имат ли емисиите от въглероден диоксид също някаква връзка с икономика, която е екологосъобразна като тази? Да, имат, но парадоксалното е, когато емисиите се увеличават... така че това е добре.
<SPEAKER ID="941" NAME="Eija-Riitta Korhola  " LANGUAGE="FI">
Г-жо председател, благодарна съм на члена на Комисията Хедегор за посочването, че тя е наясно с основната дилема на политиката в областта на климата: ЕС не може да намалява емисиите сам, тъй като не само собствените ни резултати ще бъдат напразни, а и ще създадем риск от увреждане на околната среда. Ако производството не може да продължи да се извършва в Европа поради растящите разходи за търговия с квоти за емисии и ако, вследствие на това, стоманата или хартията се произвеждат на места, където предизвиканите от това емисии бъдат по-големи, отколкото в Европа, общото количество на емисиите ще се повиши. Едностранната амбиция не е амбиция: само когато действаме заедно според едни и същи правила, ще бъде лесно сериозно да затегнем коланите. Основа за това трябва да стане друг вид стратегия в областта на климата: последователното намаляване на конкретни емисии. Това се явява система за декарбонизация, която е независима от стопанския цикъл и която винаги възнаграждава страната, която прави намаленията, за разлика от сегашната ни система за търговия с квоти за емисии. Китай, Япония и Съединените американски щати, наред с други, са заинтересовани от такава схема и затова и ЕС следва да актуализира собствената си стратегия, за да отрази настоящото положение. Бих искала да попитам дали има някакъв смисъл да се придържаме към схемата за търговия с квоти за емисии след 2012 г., тъй като сега се оказва, че няма такива схеми, които да се появяват в световен мащаб и да могат да бъдат свързани с нашата. Освен ако определянето и разпределянето на квотите за емисии не е пропорционално, ще бъде невъзможно да се избегне нарушаването на конкуренцията. Когато само преди по-малко от 10 години започнахме изготвянето на Директивата за Схемата за търговия с квоти за емисии, цялата схема ни беше представяна като средство за подготовка за търговия с емисии в световен мащаб. Добихме експертни познания и опит. Опитът определено ни струваше скъпо, а ползата за околната среда в никакъв случай не е очевидна. Намаляването на емисиите би могло да се прави по начин, който по-малко го излага на риск от пазарни провали и спекулации. Смята ли Комисията, че има сериозни причини да продължим по този път сами?
<SPEAKER ID="321" NAME="Elżbieta Katarzyna Łukacijewska  " LANGUAGE="PL">
Г-жо председател, г-жо Хедегор, срещата на върха в Копенхаген, на която отидохме като лидери по отношение на изменението на климата, беше поражение и показа, че само Европа е заинтересована от ограничаване на емисиите на въглероден диоксид. Г-жа Хедегор обяви, че въпреки провала, борбата с глобалното затопляне ще продължи да бъде в центъра на европейската политика. Сега градим нова стратегия преди срещата на върха в Мексико, така че трябва да отговорим на въпроса къде сбъркахме и да направим преглед на нашите мнения и очаквания, тъй като светът не е готов днес да приеме толкова големи ограничения. Поради това имам три въпроса към г-жа Хедегор. Първо, как ще преговаряме и какви цели ще си поставим, така че срещата на върха в Мексико да не завърши като срещата на върха в Копенхаген? Второ, проверила ли е Европейската комисия информацията за глобалното затопляне и топящите се айсберги предвид подвеждащата и невярна информация, подавана от някои учени? Трето, съгласна ли сте с моя извод, че без съгласие за значителни намаления от страна на САЩ, Китай, Русия и Индия, усилията на Европейския съюз и разходите, които правим, ще бъдат пропилени?
<SPEAKER ID="322" NAME="Bogdan Kazimierz Marcinkiewicz  " LANGUAGE="PL">
Основното предизвикателство пред Европейския съюз след срещата на върха в Копенхаген е да изготви, възможно най-скоро нещо, което е съществено - колективна пътна карта за срещата на върха COP 16 в Мексико. Копенхаген ни накара да разберем, че добрите намерения не са достатъчни. В резултат от Копенхаген можем да направим следните четири извода. Първо, Европейският съюз няма да бъде изцяло ефективен, ако само определя рамките, които трябва да бъдат следвани. Европа следва да даде на развиващите се държави истинска подкрепа, която да е от полза за амбициозните цели на Общността във връзка с емисиите. Второ, Европейският съюз трябва отново да започне разговори със Съединените щати, като участник в едно трансатлантическо водачество, и с другите водещи световни сили. Трето, Европейският съюз следва да възприеме един по-рационален подход към стратегията за намаляване на емисиите на въглероден диоксид с оглед на намаляване на емисиите, като същевременно се избягват високите разходи по приспособяване. Четвърто, Европейският съюз следва да активизира усилията си за изграждане на една ефективна икономика с ниски емисии на въглерод. Г-жо Хедегор, въпросът е прост - има ли условия за такава промяна в Европа?
<SPEAKER ID="323" NAME="Rareş-Lucian Niculescu  " LANGUAGE="RO">
Приветствам важното място, което е отделено на изменението на климата в съобщението на Комисията, озаглавено "Европа 2020 - европейска стратегия за интелигентен, устойчив и приобщаващ растеж".
<P>
Има два аспекта, които си заслужава да бъдат подчертани. Първо, инвестирането в по-екологосъобразни технологии с ниски емисии на въглерод е важен инструмент. С тези инвестиции ще бъде защитена околната среда, като в същото време се създават и нови възможности за стопанска дейност и нови работни места. Европейският съюз може да играе важна роля в този сектор на световния пазар. Вторият важен аспект е значението на водещата инициатива "Ефикасно използване на ресурсите в Европа". Искането, отправено от Комисията към държавите-членки да използват структурните фондове за инвестиции в строителството на енергоефективни обществени сгради със сигурност дава част от решението. Мисля обаче, че трябва да се отделя поне толкова внимание и на жилищния сектор, по-конкретно на колективните жилищните сгради, построени в миналото, които бяха големи потребители на енергия в някои държави-членки, особено в тези от Източна Европа.
<SPEAKER ID="324" NAME="Rovana Plumb  " LANGUAGE="RO">
Мисля, че се поучихме от провала в Копенхаген. Като доказателство за това, трябва да направим преглед на стратегията си, за да можем да постигнем правнообвързващо споразумение в Мексико.
<P>
Необходимо е бързо действие за преобразуване на постигнатата политическа договореност в действия, както и за влизането в действие на 7,2 млрд. евро, заделени за финансиране на "бърз старт" за развиващите се държави.
<P>
ЕС оповести желанието си да бъде свързан със Спогодбата и пое, за сведение, едностранен ангажимент за намаляване общите емисии на ЕС с 20% спрямо равнищата от 1990 г. и направеното условно предложение да премине към намаление от 30%, ако другите големи производители на емисии също се съгласят да допринесат с равностоен дял за световните усилия за намаляване на емисиите.
<P>
Към 18 февруари, 40 държави обявиха плановете си за намаления и 100 подписаха Спогодбата, но това не е достатъчно.
<P>
Призовавам върховния представител и члена на Комисията, отговарящ за действията в областта на климата, спешно да ни представят стратегия за дипломация по въпросите на климата, а ЕС и държавите-членки да включат политиките в областта на изменението на климата във всички двустранни и многостранни стратегически партньорства, за да бъде постигната главната цел.
<P>
В стратегическите партньорства за борба с изменението на климата трябва да бъдат включени неправителствените организации и гражданското общество.
<SPEAKER ID="325" NAME="Daciana Octavia Sârbu  " LANGUAGE="EN">
Въпреки разочарованието в Копенхаген, беше постигнат известен добър напредък, включително за краткосрочното финансиране, което осигурихме за развиващите се държави. Това не само ще осигури конкретна помощ по места; то ще помогне и за изграждане на доверие между партньорите, които бяха разделени в Копенхаген.
<P>
През идните месеци и години трябва да покажем на развитите държави, че ще спазваме ангажиментите си за финансиране на приспособяването и смекчаването на последствията и трябва да бъдем сигурни, че средствата се изразходват по най-добрия възможен начин, за да бъдат постигнати съответните цели.
<P>
Съществен напредък беше постигнат в Копенхаген и по отношение измерването, отчитането и проверката. Те са свързани пряко с изграждането на доверие, защото една такава система ще ни позволи да видим дали всеки изпълнява своята част и ще ни позволи да определяме ефективността на нашите политики и как следва да ги приспособяваме в бъдеще. Европейският съюз трябва да продължи да прилага своята Схема за търговия с квоти за емисии и другите инициативи, като икономията на енергия в сградите. Трябва да постигнем целите си за намаляване на емисиите и да покажем как всички ние можем да имаме полза от пестенето на енергия. Даването на успешен пример за политика за намаляване на емисиите, която носи ползи за обикновените хора, е най-добрият начин да убедим другите да ни последват.
<CHAPTER ID="006-02">
2. Организация и функциониране на Европейската служба за външна дейност (
<SPEAKER ID="151" NAME="Председател">
Искам да поздравя докладчика, г-н Brok, и нашите преговарящи: г-н Brok, г-н Verhofstadt и г-н Gualtieri. Това беше важна тема и много комисии на Европейския парламент допринесоха за делото. Постигнахме широк консенсус. Искам да благодаря на всички. Също така искам да подчертая, че съвсем скоро ще имаме двата важни доклада, които се изготвят от г-жа Gräßle и г-н Rapkay, така че трябва да продължим да работим по това.
<CHAPTER ID="010-03">
3. Международно споразумение за тропическия дървен материал от 2006 г.
<CHAPTER ID="007-09">
9. Освобождаване от отговорност 2005: Европейски надзорен орган по защита на данните (вот)
<P>
- Relazione: Caspary
<CHAPTER ID="006-15">
15. (
<CHAPTER ID="014">
Действия, предприети вследствие резолюции на Парламента: вж. протокола
<CHAPTER ID="013">
Заплащане на такси от тежкотоварни автомобили за ползване на определени инфраструктури - Постигане на по-екологосъобразен транспорт и интернализация на външните разходи (разискване) 
<SPEAKER ID="378" NAME="Председател">
Следващата точка е общото разискване по следните доклади:
<P>
от г-н El Khadraoui, от името на комисията по транспорт и туризъм относно предложение за директива на Европейския парламент и на Съвета за изменение на Директива 1999/62/EО относно заплащането на такси от тежкотоварни автомобили за ползване на определени инфраструктури - C6-0276/2008 -, и
<P>
от г-н Jarzembowski, от името на комисията по транспорт и туризъм относно постигане на по-екологосъобразен транспорт и интернализация на външните разходи.
<SPEAKER ID="379" NAME="Saïd El Khadraoui" LANGUAGE="NL">
Г-н председател, г-н член на комисията, госпожи и господа, искам да започна направо по темата и да разясня някои недоразумения. Прочетох в различни източници, че чрез въвеждането на Директивата за евровинетката ние всъщност раняваме смъртоносно сектора на пътния транспорт в тези трудни икономически времена. Прочетох също така, че сме искали да направим пътните такси задължителни за всички пътнически автомобили в Европа.
<P>
Истината е, разбира се, че ние не възнамеряваме да наложим каквото и да било, а точно обратното -искаме да предложим широка гама от възможности, за да помогнем на държавите-членки, които пожелаят, в удобния за тях момент да въведат принципа "замърсителят плаща" в сектора на пътния транспорт. Т.е. ние искаме да създадем рамка, да положим основните правила, които държавите-членки трябва да спазват, ако искат да интернализират външните разходи.
<P>
Това трябва да ни приближи с една стъпка по-близо към по-устойчива транспортна система. Искам и веднага да добавя, че това не е чудодеен лек. Много, много повече мерки ще трябва да бъдат предприети, ако ще правим чудеса. Ако не направим нищо обаче, както знае и Комисията, пътният транспорт ще се увеличи с 55 % до 2020 г. Затова трябва да направим нещо.
<P>
Това, което предлагаме тук, е малка революция сама по себе си, ако мога така да се изразя, но това е само началото и ще са необходими амбициозни последващи действия в рамките на няколко години. С помощта на мнозинството в комисията по транспорт и туризъм ние успяхме да изготвим балансирано, разумно и съгласувано предложение. Трябва също така да благодаря на всички, които взеха участие. Не беше лесно, тъй като имаше широко вариращи гледни точки. Въпреки това аз се надявам, че ще запазим този баланс след утрешния ден и по този начин ще изпратим силен сигнал към Съвета, който трябва да състави друга обща позиция.
<P>
Какви са основните точки? На първо място, какви външни фактори трябва да бъдат въведени в системата? Ние избрахме областите със замърсяване на въздуха, шум и задръствания. Що се отнася до последното от изброените, ние всъщност направихме отстъпка за сектора на пътния транспорт, като казахме, че страни, които искат техните системи да обхващат задръстванията, трябва да направят връзка с пътническите автомобили. Това е по избор, а не задължително.
<P>
На второ място, по въпроса за целевите средства, ние не считаме приходите от тези такси за допълнителен данък, на който се позволява просто да се влее в държавните хазни. Тези приходи трябва да се реинвестират в системата на транспорта с цел поддържане на ниски външни разходи. Това трябва да е основната цел.
<P>
На трето място, има оперативна съвместимост, която е от жизненоважно значение, и аз мисля, че Комисията все още има какво да свърши в тази насока. Ние искаме да се премахне необходимостта в бъдеще товарните автомобили да вземат по 27 различни винетки, за да заплащат всички различни такси в Европа и аз мисля, че за тази цел са нужни ясни инициативи.
<P>
Четвърто, трябва да съществува възможност за по-нататъшни действия в бъдеще. В рамките на няколко години трябва да бъде съставено обобщение за интернализацията на външните разходи във всички видове транспорт. Трябва също да обмислим възможността за добавяне и на други външни разходи, но и трябва да предпочетем схемите за таксуване на база километраж пред схемите за таксуване, основаващо се на времето на ползване.
<P>
Като цяло въздействието на всичко това всъщност е ограничено. По наша оценка оперативните разходи могат да нараснат с 3 %, ако тази директива трябва да се прилага практически в цяла Европа. Затова бих искал да предложа на колегите си да се придържаме към пакета, подкрепян от комисията по транспорт и туризъм.
<P>
С други думи, аз не подкрепям измененията на Групата на Европейската народна партия (Християндемократи) и Европейските демократи, които искат да махнат задръстванията от системата, нито мога да подкрепя измененията, внесени от Групата на Зелените/Европейски свободен алианс, без значение за колко примамливи ги намирам. Нека да запазим целостта и да направим крачка напред.
<SPEAKER ID="380" NAME="Georg Jarzembowski" LANGUAGE="DE">
Г-н председател, г-н заместник-председател, госпожи и господа, ще започна с това, че мобилността на хора и стоки е от ключово значение за качеството на живота на гражданите, за растежа и заетостта, за социалното и териториално сближаване на Европейския съюз, както и за търговията с трети страни.
<P>
Ето защо Европейската общност просто се нуждае от инфраструктура, която да отговаря на нейните нужди, и от справедливи правила, валидни за всички видове транспорт. Като се има предвид, че транспортът също има негативни последици за хората и околната среда, той трябва, разбира се, да бъде направен още по-екологосъобразен, така че да изиграе своята роля в борбата с изменението на климата.
<P>
Въпреки това аз трябва да Ви кажа, г-н заместник-председател, че това, което ни предлагате като базисен документ за постигане на по-екологосъобразен транспорт, е може би твърде оскъдно. Със съжаление отбелязвам, че няма последователен цялостен план и оставяте всичко отворено - всичко се крепи на субсидиарност. Ако кажете, че трябва да направим транспорта по-екологосъобразен, то това трябва да се приложи в целия Европейски съюз и не може да бъде подчинено на волята на държавите-членки. А след това трябва да се приложи навсякъде: от железопътния до морския транспорт.
<P>
Не можете да изберете само пътния транспорт - и по-конкретно само товарния пътен транспорт, и после да кажете "ще оставим държавите-членки да решат дали искат или не искат да имат пътни такси". Ако искате фундаментална промяна, трябва да предложите интегриран план за всички транспортни средства - и това е нещо, което направихме много ясно в комисията. Тогава обаче ще трябва също да направите това с научно обосновани оценки на въздействието, които взимат предвид последиците за конкуренцията между средствата за транспорт, разходите за мобилност и конкурентоспособност на Европа.
<P>
Втората точка, относно интернализацията на външните разходи, е друг пример за раздробяване при Вашата система, като се предлага нещо, което все пак не се предлага. Що се отнася до интернализирането на външните разходи Вие отново предлагате голям и тежък наръчник, който осигурява множество начини за извършване на изчисления, но пък накрая казвате "ние ще правим изчисления въз основа на фиксираната стойност". Никой човек на тази земя не може да разбере това. Също така не успявате да отчетете вече направените вноски от различните средства за транспорт, било то под формата на общо данъчно облагане, данък върху нефтопродуктите или превозните средства.
<P>
Знаете, че ситуацията с евровинетката е същата. Моята група е съгласна с другите групи, че вредните емисии и шумът трябва да бъдат взети предвид при външните разходи и при таксуването им. Какво да кажем за претоварването? Г-н заместник-председател, претоварването се дължи на неадекватната инфраструктура, предоставена от държавите-членки. Отпускането на средства на държавите-членки за управление на собствените им недостатъци би било пълна лудост.
<P>
Нещо повече, Вие сте съвсем наясно с факта, че дружествата от много време насам поемат разходите за претоварвания, тъй като това води до по-високи разходи за заплати и гориво. Предвид това трябва да се каже, г-н El Khadraoui, че няма смисъл да се интернализират разходите за претоварване, а всъщност точно обратното. Трябва да се опитаме да се отървем от претоварванията чрез разумна модернизация на инфраструктурата и разработване на интелигентни информационни системи за транспорта, като не трябва да създаваме тежест за бизнеса, който вече се бори с нарастващите разходи и с допълнителни разходи под формата на пътни такси. В това няма смисъл.
<P>
Г-н заместник-председател, Вашето Съобщение относно мерките за защита от шума в железопътния транспорт като цяло е положително. Както би казал някой англоговорящ: "Къде е оплакването?". Какво предлагате всъщност? Казвате, че има много възможности. Не, Вие представлявате Комисията! Вие имате правото и задължението да изготвяте предложения, които след това ние можем да приложим. Ето защо комисията по транспорт и туризъм Ви приканва действително да внесете предложение за директива относно зависимите от шума такси за достъп до линиите, така че чрез реинвестиране на парите, събирани с помощта на такива такси за релсов достъп в железопътните компании - включително частни, ние да бъдем в състояние да помогнем за това действително да бъдат монтирани нови спирачки за намаляване на шума. Всички ние в тази зала имаме ясна цел и това е, че шумовото замърсяване от железопътния транспорт трябва да бъде премахнато. Ние искаме да популяризираме железниците, но пък преминаването им през тихата долина на Рейн също трябва да се извършва по екологосъобразен начин. Така че помогнете ни да направим това - предложете нещо наистина постижимо!
<SPEAKER ID="381" NAME="Antonio Tajani" LANGUAGE="IT">
Г-н председател, стигнахме до края на поредното разискване по въпрос, който аз реших да представя в тази зала веднага щом получих подкрепата на Парламента или казано по друг начин - целта ни да не налагаме нов данък на европейските граждани. Що се отнася до Комисията, фактът, че новата евровинетка не е задължителна, е доказателство, че ние не въвеждаме нов данък. Преди всичко, събираните суми по принцип няма да бъдат предназначени за бюджетите на различните държави-членки, но ще бъдат разпределени за осъществяването на положителни промени в даден сектор, а именно замърсяването, интернализиране на външните разходи и изграждане на по-безопасни пътища и инфраструктура.
<P>
Бих искал да благодаря на Парламента за ангажираността, която показа спрямо пакета за постигане на по-екологосъобразен транспорт, по-конкретно що се отнася до преразглеждането на Директивата за евровинетката. Проектът, приет от комисията по транспорт и туризъм въз основа на доклада на г-н El Khadraoui, изпраща силно послание към държавите-членки, тъй като предлага по-гъвкава рамка, която законно разрешава приемането на нови инструменти за борба с отрицателните ефекти в рамките на транспортния сектор, а също и в рамките на страните, участващи в него. Това се постига чрез демонстриране на политическо намерение постепенно да се насърчи въвеждането на справедлива и ефективна тарифна скала за ползването на инфраструктурите, при която плаща замърсителят, а не данъкоплатецът.
<P>
Имам чувството, че одобреното от Комисията становище, което се обсъжда днес, подкрепя предложението на Комисията в някои ключови аспекти. Що се отнася до разпределението на ресурсите, смятам, че предложените изменения са в съответствие с предложения от нас подход, който цели защитаването на разпределянето на приходите от такси и намаляването на външното въздействие на пътния транспорт, и считам, че мога да ги подкрепя. Що се отнася до вида на външните въздействия, които трябва да бъдат взети под внимание, аз казвам не на CO2, но да на отчитането на задръстванията. Една приспособена такса за задръствания би ни помогнала за по-ефективното справяне с изменението на климата, отколкото ако се прилага еднократен данък върху CO2. Това е от съществено значение за икономическата ефективност на пътния транспорт и е полезно за осигуряването на достатъчно приходи за финансиране на нови транспортни мощности и аз смятам, че компромисът, който сме постигнали, представлява добра основа за дискусии със Съвета. Все пак ние трябва да положим големи усилия, за да гарантираме, че крайният резултат ще представлява насърчаване за държавите, а не пречка, и няма да налага условия, които са твърде сложни за управление.
<P>
Въпреки това храня известни резерви относно конкретните изменения по отношение на чувствителните планински райони. Предложението на Комисията вече разрешава коефициент за умножение на разходите, свързани със замърсяването, известен като коригиращ коефициент за планинските райони. Фактът, че ние просто разрешихме добавянето на тази тарифна такса към съществуващите тежести чрез решението през 2006 г. за финансиране на големите тунели през Алпите, представлява двойно увеличение на тарифните такси, а това, по мое мнение, е пречка за постигането на единен пазар. На това и се дължи моето недоумение.
<P>
Сега бих искал да премина към доклада на г-н Jarzembowski във връзка със съобщението, придружаващо Директивата. Както ясно показа по време на речта си, г-н Jarzembowski силно критикува позицията на Комисията: за пръв път с него да не сме съгласни, след всичките тези години на съвместна работа. Докладът е определено критичен. Ще се опитам да се концентрирам върху две конкретни точки, които смятам, че са от решаващо значение. От една страна, бих искал да подчертая, че Комисията извърши оценка на въздействието, която обхваща всички транспортни методи и анализира влиянието на различните възможности за интернализиране. Според мен този анализ полага основите на стратегията за интернализиране, предложена от Комисията. От друга страна, Комисията предложи обща рамка за интернализиране, основаваща се на един принцип, който се отнася за всички транспортни методи и отчита предишни инициативи. Това е прагматичен подход, който зачита достиженията на правото на Европейския съюз (acquis communautaire) и взема под внимание наскоро приетите предложения - имам предвид включването в схемата за търговия с емисии (СТЕ) на въздухоплаването и международните споразумения за въздухоплаването, морския сектор и вътрешните водни пътища. Естествено, ние можем да разискваме дали предложенията на Комисията са достатъчно обхватни, но аз трябва да подчертая факта, че Комисията е обработила темите, които бяха поставени пред нея, с други думи - интегриран план за постигане на по-екологосъобразен транспорт, подкрепен с конкретни законодателни предложения.
<P>
Искам да завърша, като спомена за един аспект, по който Комисията и Парламентът са в съгласие: необходимостта да се намери законодателен подход към проблема с шумовото замърсяване в железопътния сектор. Комисията ще представи своите предложения в рамките на първото преразглеждане на железопътния пакет, който предстои да бъде приет през есента. Разбира се ще се радваме да чуем Вашите предложения по този въпрос.
<SPEAKER ID="382" NAME="Председател">
Благодаря Ви, г-н Таяни. В отношенията Ви с г-н Jarzembowski вече би трябвало да сте забелязали колко прав е бил Карл Маркс, когато е показал как институционалната позиция на хората определя също и политическата им позиция по различни теми.
<SPEAKER ID="383" NAME="Claude Turmes" LANGUAGE="FR">
Г-н председател, комисията по промишленост, изследвания и енергетика разгледа основно два момента от тази Директива, първият от които е нефтът.
<P>
От всички големи световни икономики Европа е най-зависима от превоза на стоки, използващ петролни горива. Нека не се заблуждаваме. Въпреки че цената на нефта пада в момента, това се дължи единствено на свиването на световната икономика. Когато икономиката започне да се възстановява, още веднъж ще се изправим пред същите проблеми с недостига на нефт, като ахилесовата пета на европейската икономика в бъдеще ще бъде нашата зависимост от нефта за превоз на стоки.
<P>
Вторият аспект се отнася за технологиите и износите. Ако Европа въведе съответната система за евровинетка, тя също така ще насърчи появяването на европейски икономически играчи. Икономиките на САЩ, Китай, Индия и Индонезия ще имат същия проблем като нас. Ето защо това е апел за изпълнение на амбициозна политика както по отношение на интернализацията на външните разходи за предвиждане на необходимите промени, свързани с нефта, така и за насърчаване на европейската промишленост във всички технологични апарати около евровинетката.
<SPEAKER ID="384" NAME="Corien Wortmann-Kool" LANGUAGE="NL">
Г-н председател, г-н член на Комисията, нашият докладчик, моят уважаван колега, г-н El Khadraoui, започна с някои успокояващи думи. Няма да бъдат наложени никакви европейски такси. Вместо това, докладчикът разгледа основните правила за вътрешния пазар, целящи подпомагането на устойчив транспорт в Европа. Въпреки това позицията, която той прие като докладчик, дава на държавите-членки правото да наложат много високи такси, до няколко евро на километър, чрез таксата за задръствания плюс добавената надценка. Г-н председател, по думите на члена на Комисията това, за което става въпрос тук, не са основни правила, а пречки пред вътрешния пазар.
<P>
Групата на Европейската народна партия (Християндемократи) и Европейските демократи желае да направи ясна своята позиция днес. Ние сме верни поддръжници на инвестициите в устойчив транспорт. Ето защо интернализирането на външните разходи за замърсяването на въздуха и шумовото замърсяване може да разчита на нашето одобрение, при условие че приходите се инвестират в един по-чист пътен транспорт - нещо, което се радва на широка подкрепа. Независимо от това, предложените такси и надценки за задръствания стоят твърде далеч от идеите на групата PPE-DE. Таксите за задръствания имат много ограничено въздействие върху околната среда и не решават проблема със задръстванията, като същевременно биха били допълнително бреме в тези тежки времена на икономическа криза, допълнителна тежест върху малките и средните предприятия, което от своя страна е неблагоприятно и за заетостта.
<P>
Докладчикът постигна компромис с групата на Алианса на либералите и демократите за Европа, като направи връзка с пътническия транспорт, което беше от решаващо значение за получаване на тяхната подкрепа. Вече е пределно ясно, че Съветът няма да приеме това. Това поставя докладчика в позиция, желана от него самия, но не и от групата ALDE.
<P>
Поради това искам да завърша речта си от името на групата PPE-DE с една стара поговорка: може да сме загубили битката, но това не означава, че сме загубили войната.
<CHAPTER ID="003">
Електронни съобщителни мрежи и услуги, обработка на лични данни и защита на правото на неприкосновеност на личния живот - Електронни съобщителни мрежи и услуги- Орган на европейските регулатори в областта на електронните съобщения (ОЕРЕС) и Служба - Честотни ленти за мобилни комуникации (разискване)
<SPEAKER ID="007" NAME="Председател">
Следващата точка е общото разискване относно:
<P>
препоръката за второ четене на комисията по вътрешния пазар и защита на потребителите относно общата позиция на Съвета с оглед на приемането на директива на Европейския парламент и на Съвета за изменение на Директива 2002/22/ЕО относно универсалната услуга и правата на потребителите във връзка с електронните съобщителни мрежи и услуги, Директива 2002/58/ЕО относно обработката на лични данни и защита на правото на неприкосновеност на личния живот в сектора на електронните комуникации и Регламент (ЕО) № 2006/2004 за сътрудничество между националните органи, отговорни за прилагане на законодателството за защита на потребителите (16497/1/2008 - C6-0068/2009 - (Докладчик: г-н Harbour);
<P>
препоръката за второ четене на комисията по промишленост, изследвания и енергетика относно общата позиция на Съвета с оглед на приемането на директива на Европейския парламент и на Съвета за изменение на Директиви 2002/21/ЕО относно общата регулаторна рамка за електронните съобщителни мрежи и услуги, 2002/19/ЕО относно достъпа до електронни съобщителни мрежи и тяхната инфраструктура и взаимосвързаността между тях и 2002/20/ЕО относно разрешението на електронните съобщителни мрежи и услуги (16496/1/2008 - C6-0066/2009 - (Докладчик: г-жа Trautmann);
<P>
препоръката за второ четене на комисията по промишленост, изследвания и енергетика относно общата позиция на Съвета с оглед на приемане на Регламент на Европейския парламент и на Съвета за създаване на Европейски орган за пазара на електронни съобщения (16498/1/2008 - C6-0067/2009 - (Докладчик: г-жа del Castillo Vera);
<P>
доклад на г-жа Pleguezuelos Aguilar от името на комисията по промишленост, изследвания и енергетика, относно предложението за директива на Европейския парламент и на Съвета за изменение на Директива 87/372/ЕИО на Съвета за честотните ленти, които ще бъдат запазени за координираното въвеждане на обществени общоевропейски наземни клетъчни цифрови мобилни комуникации в Общността - C6-0452/2008 -.
<SPEAKER ID="008" NAME="Malcolm Harbour" LANGUAGE="EN">
Г-жо председател, за мен е привилегия да открия тази сутрин това така важно разискване и да приканя нашите колеги да подкрепят реформата на пакета за телекомуникациите, който разглеждаме.
<P>
Подчертавам, че това е реформа. Както чухте, четирима докладчици са работили по елементи от нея. Във връзка с ключовата реформа от пакета искам да отдам дължимото на моите колеги Catherine Trautmann и Pilar del Castillo Vera, защото с тях работихме в много тясно сътрудничество за да съставим пакета.
<P>
Това е важна реформа, тъй като съществуващият пакет, върху който работих заедно със свои колеги през 2001 г. и 2002 г., се отрази много добре на европейската икономика. Разполагаме с развиващ се и динамичен сектор на комуникациите с активни потребители на пазара. Но тази реформа го актуализира и моите колеги ще пояснят областите, върху които искат да работят. Най-важното нещо е, че тя ще направи пакета устойчив през следващото десетилетие. Съществуват съществени подобрения, които Парламентът направи по време на второто четене.
<P>
Бих искал да изразя официално от името и на тримата нашата благодарност към френското председателство за това, че ни осигури обща позиция през ноември, което ни позволи да ви представим този подобрен пакет днес в последната сесия на този мандат, защото е от жизненоважно значение за европейските потребители и европейската икономика да дадем решителното си одобрение във вота утре.
<P>
Както винаги при такива сложни въпроси, получих огромно съдействие от моя екип в сянка - Bernadette Vergnaud, Cristian Buşoi и Heide Rühle. Също искам да благодаря на екипа от комисията по граждански свободи, правосъдие и вътрешни работи, водена от Alexander Alvaro, тъй като важен елемент от моите реформи включва директивата за правото на неприкосновеност на личния живот в сектора на електронните комуникации, върху която те работиха.
<P>
В своите четири минути тази сутрин нямам времето да посоча с подробности всички точки и всички подобрения, които сме направили. Ще има достатъчно разяснения по тази тема по-късно. Аз просто искам да добиете представа за това, което сме постигнали и което търсим.
<P>
В тази директива значително сме увеличили правата на потребителите и ползвателите в електронното пространство. Потребителите трябва да имат възможността да избират между комуникационните услуги, които се предлагат, а за да правят това, те имат право на информация. Имат право на справедливи договорни условия, които не ги обвързват за дълги периоди с определени доставчици. Имат право на висококачествени услуги за спешна помощ, на достъп до информация за социални услуги чрез интернет и гласова телефонна комуникация. Преди всичко те имат право данните им в пространството на електронните комуникации да бъдат защитени. Ще чуем повече за това по-късно. Също така трябва да дадем възможност на регулаторните органи да гарантират, че тези права надлежно се предоставят. Всички тези неща са включени в настоящото предложение.
<P>
Мисля, че е много важно да се подчертае, че това е предложение, даващо възможности и права. Това не е предложение, което по някакъв начин ограничава човешките права в интернет или ограничава услуги по какъвто и да било начин. Ние искаме да дадем на потребителите правото да избират и точно това ще направи услугите отворени.
<P>
Искам само да завърша първото си изказване, като кажа следното: огромен брой хора работиха по това предложение и имахме огромни ресурси зад себе си. Искам да спомена специално Peter Traung от комисията по вътрешния пазар и защита на потребителите Luca Vusaggio, нашия юридически съветник, и Lindsay Gilbert от нашата група, които работиха в тясно сътрудничество с моята помощничка Sheena Gooroochurn. Получихме голяма подкрепа от страна на Комисията, от Peter Rodford, самата г-жа член на Комисията и нейния екип, а също и от секретариата на Съвета, воден от Eva Veivo. Споменавам това, тъй като мисля, че много хора отвън не осъзнават тежестта и ангажираността ни при изготвянето на тези сложни текстове. Очаквам с нетърпение вашата подкрепа утре, защото тя е изключително важна за бъдещето на всички ни.
<SPEAKER ID="009" NAME="Catherine Trautmann" LANGUAGE="FR">
Г-жо председател, г-жо член на Комисията, госпожи и господа, утре ще гласуваме за пакета за телекомуникациите. Това е последният етап, който ще отбележи края на месеци работа и преговори за достигането на този компромис, който бе постигнат след много препирни със Съвета в контекст, в който трите институции започнаха от много различни позиции.
<P>
Искам преди всичко да благодаря много искрено на г-жа del Castillo Vera, г-н Harbour, г-жа Pleguezuelos Aguilar, на докладчиците в сянка, на политическите групи, на председателите на комисиите и техните секретариати, на председателството на Съвета и на Европейската комисия за тяхната неуморима работа през тези дълги месеци и благодаря на всички онези колеги, които избраха да ми гласуват доверие, давайки ми своята подкрепа.
<P>
Този пакет носи множество предимства. Те са важни за потребителите, тъй като те предлагат по-добри услуги на по-справедливи цени. Телекомуникациите в действителност се характеризират със своето влияние върху ежедневието и играят очевидна социална роля като среда за развитие и растеж.
<P>
Телекомуникационният сектор сам по себе си предоставя повече от 3,5 милиона работни места и отчита все по-голям дял в европейската икономика - почти 3,5 %. Добре регулираната конкуренция прави възможен баланса между старите и новите оператори и осигурява значителен ръст за сектора благодарение на правната сигурност, която от своя страна насърчава инвестициите.
<P>
Ето защо през този кръг от преговори ние се борихме заедно с моите колеги докладчици и нашите докладчици в сянка, за да създадем регулаторна рамка, която да е полезна за всички. През април комисията по промишленост, изследвания и енергетика одобри предпоследния етап от законодателния процес, като прие с много голямо мнозинство общия компромис по моя доклад и доклада на г-жа del Castillo Vera.
<P>
Положихме основите на солиден компромис, който се надявам, че ще получи - заедно с докладите на г-н Harbour и г-жа Pleguezuelos Aguilar - вашата пълна подкрепа в утрешния вот.
<P>
Бих искала също да се върна към изменение 138/46 и да разясня предмета и приложното поле на текстовете, залегнали в споразумението на Европейския парламент и на Съвета, на така наречения "последен шанс за компромис". След гласуването на това изменение на първо четене Съветът продължи да го отхвърля изцяло, като го изключваше от своята обща позиция и отказваше да го спомене в съображенията или членовете.
<P>
Европейският парламент показа своята ангажираност към това изменение, като включи в компромиса ключовите елементи на изменение 46: защита на свободите, право на съдебно решение, право на съдебна защита - което се доближава в най-голяма степен до съдебен орган - и въведе две допълнителни разпоредби за интернет потребителите: потвърждението за жизненоважната роля на интернет в упражняването на основните права и свободи, с конкретно позоваване на Европейската конвенция за защита на правата на човека и основните свободи.
<P>
Така духът и буквата на изменение 46 бяха спазени и разширени в полза на потребителите, като също така отхвърлянето на това изменение от страна на държавите-членки въз основа на това, че Европейският парламент не може да наложи промяна в тяхната вътрешна правна организация - което би се изисквало с цел да се приложи това изменение - по този начин беше избегнато.
<P>
Неговото място в член 1, който се отнася за обхвата и целите, прави това предложение по същество един принцип, който се отнася за всички директиви в пакета, особено когато става въпрос за достъп и услуги. Това следователно коригира правната слабост, която се получи след обвързването на изменение 46с член 8, който определя задачите на националните регулатори.
<P>
Госпожи и господа, изправени сме пред избор: да подкрепим изменение 46 във вида, в който е, и по този начин да върнем целия пакет за телекомуникациите назад към процедурата по съгласуване, което ще поднови дискусията по всички точки, установени по време на преговорите, и ще доведе до неговото отменяне заради масивната опозиция от страна на държавите-членки към това изменение, или да подкрепим новата формулировка на изменение 46, която осигурява спазването на основните свободи, потвърждавайки по този начин това, което Европейският парламент прие по време на гласуването на доклада Lambrinidis.
<P>
Бих добавила, че присъствието на член 1, параграф 3, буква а) и неговото съображение трябва да бъдат взети под внимание при транспонирането на директивата, както и че те ще дадат възможност на Парламента да създава допълнителни закони в последствие.
<P>
Изправени пред този невъзможен избор, аз ви приканвам, госпожи и господа, да помислите за бъдещето на нашата работа през следващия парламентарен мандат, която ще бъде съсредоточена, наред с други неща, върху универсалната услуга, но и върху съдържанието и интелектуалната собственост, и ви приканвам да подкрепите новото предложение в опит да поставите правата на служителите, артистите и ползвателите на интернет при равни условия.
<SPEAKER ID="010" NAME="Pilar del Castillo Vera">
докладчик. - (ES) Г-жо председател, искам да започна, както и другите докладчици Catherine Trautmann и Malcolm Harbour, като първо им благодаря за изключителната възможност да работя с тях по тази реформа на европейския регламент за телекомуникационните пазари, тъй като по мое мнение и предвид все още ограничения ми опит в този Парламент, това беше модел за сътрудничество между различни членове на ЕП от различни групи. Така че благодаря ви много.
<P>
Естествено бих искала след това да благодаря на всички онези, които дадоха своя принос: докладчиците в сянка и по-конкретно секретариатът на комисията по промишленост, изследвания и енергетика, който според мен изигра изцяло основна роля за постигането на тази точка; също така благодаря на члена на Комисията и на Комисията за това, че улесниха всички трудни тристранни преговори.
<P>
Също искам да подчертая усилията на чешкото председателство още от първите несигурни етапи чак до момента, в който чешкото председателство показа истинско лидерство в Съвета. Бих искала да изразя специални благодарности за усилията, които бяха положени от негова страна.
<P>
Г-жо председател, г-жо член на Комисията, госпожи и господа, това е реформа на регламент, който засяга ключов сектор за бъдещето на Европа: решаващ за благосъстоянието на гражданите и за излизането от дълбоката криза, пред която са изправени нашите икономики, в Европа и на други места, но за момента ние говорим за Европейския съюз.
<P>
Ако има един отрасъл, който наистина да може да осигури стимула и тласъка, необходими за излизане от кризата, това са именно информационните технологии и секторът на комуникациите, т.е. електронните комуникации и телекомуникационният сектор. Ето защо е от толкова голямо значение да стигнем до това споразумение, тъй като то ще ни позволи да продължим напред с подход, който аз считам за най-решаващ: поддържане на отворена перспектива, поглед напред, отхвърляне на протекционизма и насърчаване на конкуренцията и конкурентоспособността, а ролята на този сектор е от жизненоважно значение за това.
<P>
По отношение на пакета, вече бяха споменати редица аспекти на различните доклади, бих искала просто да спомена като докладчик на този доклад за създаването на нов орган на европейските регулатори в сектора на електронните комуникации, един жизненоважен инструмент, който ще гарантира, че правилата, които ще приемем утре в новия регламент, ще бъдат прилагани последователно в целия Европейски съюз; че на практика има хармонизация, позволяваща създаването и развитието на истински вътрешен пазар с вътрешна конкуренция, защото това е най-добрият начин да се гарантира, че потребителите извличат полза и най-добрият начин да се гарантира, че европейските потребители имат възможност да се насладят на най-добрите услуги на най-добрите цени.
<P>
Именно конкуренцията е онова, което гарантира крайния резултат и ползата за потребителите и за нашите икономики. Ето защо нека кажем "Не!" на всички форми на протекционизъм и "Да!" на откритостта и конкуренцията, а секторът, който най-добре може да гарантира това, наистина е секторът на електронните комуникации и на телекомуникационните пазари. Затова ние имаме повод да празнуваме.
<SPEAKER ID="011" NAME="Francisca Pleguezuelos Aguilar">
докладчик. - (ES) Г-жо председател, подобно на другите бих искала да се обърна към моите колеги и члена на Комисията, за да им благодаря за работата, която всички свършиха и за която вярвам, че днес можем да се поздравим.
<P>
Бих искала също така да изразя своята благодарност за безусловната подкрепа, която получих като докладчик на Директивата за GSM, особено на докладчиците в сянка, които работиха с мен, и на члена на Комисията г-жа Рединг за гъвкавостта, която тя показа по време на процеса за връщането на ролята на Парламента, която изисквахме: да вземе участие в стратегическото планиране на използването на радиочестотния спектър. Разбира се, трябва да благодаря и на чешкото председателство за това, че демонстрира своята ясна решителност относно приемането на тази директива заедно с останалата част от пакета преди края на парламентарния мандат.
<P>
Като докладчик на Директивата за GSM, аз вярвам, че сме намерили правилното окончателно решение, поставяйки стратегическото планиране за спектъра на равнище на Общността в рамките на бъдещите многогодишни програми за политиката за радиочестотния спектър и свързвайки го с рамковата директива. Това е правилното решение, защото по този начин ние признаваме, че спектърът като рядък обществен актив се нуждае от законодателен контрол, както и от стратегическо планиране в развитието на нови мрежи - безжичните и оптични мрежи, които са, както всички се съгласихме, бъдещето - бъдеще, в което ние трябва да предложим правна защита на операторите, така че те да инвестират, а ние да възстановим лидерството, което Европейският съюз вече е показвал.
<P>
Искам да подчертая факта, че също е много важно, че установихме принципа на технологична неутралност за мрежата в рамките на тази обща рамка, защото, като се има предвид, че това е изключение от този принцип, ние твърдо легитимираме действията на Парламента в ситуация от този мащаб.
<P>
В този контекст според мен директивата е отличен пример за предоставяне на по-голяма гъвкавост на управлението на радиочестотния спектър, както се предвижда от реформата в този пакет за телекомуникациите.
<P>
Не бива да забравяме - и аз искам да подчертая това, както направиха и някои от моите колеги, че в Европейския съюз услугите, свързани с радиочестотния спектър, генерират оборот от около 300 милиарда евро, което е 1,2 % от БВП на Общността.
<P>
Следователно оптимизирането на управлението на този рядък обществен ресурс без съмнение ще донесе важни ползи, особено в това време на икономическа криза, и със сигурност ще ни помогне да излезем от кризата. Мисля, че това е инвестиционна възможност за фирмите да развият нови услуги, които могат да активират отново търсенето и също да помогнат за подобряване на обществените услуги за нашите граждани.
<P>
Със сигурност една ефективна политика за радиочестотния спектър в Европейския съюз би ни позволила да извлечем най-голяма социална и икономическа полза от този ресурс по възможно най-икономически ефективния начин, като също така тя предлага и отлични бизнес възможности за доставчиците на услуги.
<P>
Няма никакво съмнение, че за всички нас представлява интерес да има повече и по-добри услуги за потребителите, което е и в крайна сметка причината, поради която създаваме закони, както и да има по-добро предоставяне на обществени услуги за гражданите. С други думи ние искаме да бъдем в състояние да си сътрудничим за постигане на по-голяма социална и териториална интеграция на европейските граждани.
<P>
Госпожи и господа, мисля, че днес можем да се поздравим за завършването на тази работа, която е от огромно значение за телекомуникационната промишленост - един сектор, който през 2008 г., продължи да расте с темп от 1,3 % в реално изражение, докато общият БВП направи реално увеличение от само 1 %. Призовавам всички ви да покажете подкрепата си за нашата работа утре, така че да можем най-накрая да изпълним настоящата законодателна рамка.
<SPEAKER ID="012" NAME="Вивиан Рединг">
член на Комисията. - (EN) Г-жо председател, това беше истински модел за сътрудничество между различните партии, представени тук, между докладчиците в сянка, докладчиците, чешкото председателство и всички наши сътрудници и аз ги поздравявам за тяхната отлична работа.
<P>
Тази отлична работа е резултат от споразумението, което разглеждаме днес, след като Европейската комисия представи пакета през 2007 г. Резултатите включват нови права на потребителите, като например правото за смяна на телефонния оператор в рамките на един работен ден, създаването на европейски орган за телекомуникациите, повече взаимозависимост за националните регулатори в областта на телекомуникациите, мерки за гарантиране на това, че европейците могат да имат широколентова интернет връзка, отварянето на радиочестотния спектър за ползване от новите безжични услуги, новия инструмент за функционално разделяне за засилване на конкуренцията и разширяване на избора на потребителя, ясни насърчаващи конкуренцията правила за инвестиции във високоскоростни широколентови мрежи, по-добри права и нови гаранции за потребителите, механизми за справяне с нарушения по отношение на личните данни и т.н. Това са много важни нови мерки за един сектор с обем на приходите от над 300 милиарда евро и който води до глобалното лидерство на Европа в световен мащаб в мобилните телефони и високоскоростния интернет.
<P>
Бих искала да подчертая, че ако Парламентът гласува в подкрепа на този пакет, той трябва да се приложи в националните законодателства до 2010 г. и новият орган за телекомуникациите ще бъде създаден до лятото. Гласуването на Европейския парламент е много добра новина за потребителите в цяла Европа. С роуминга ние предоставихме решение за проблем, които произтичаше от липсата на единен европейски телекомуникационен пазар. Сега реформата върви към сърцето на проблема, като проправя пътя за истински единен пазар както за телекомуникационните оператори, така и за потребителите. Това е много важно за нашата промишленост.
<P>
Законодателният текст ще осигури стабилна правна рамка, която подкрепя инвестициите и иновациите и осигурява регулаторната последователност, от която индустрията се нуждае, за да планира бизнес стратегиите за бъдещето. Това е много важно във времена на икономическа нестабилност, защото тук, в този момент, ние трябва да увеличим приноса на този сектор за развитието на производителността и ръста на икономиката като цяло. Трябва да кажа много ясно, че Парламентът не е бягал от своите отговорности, изправяйки се пред това предизвикателство.
<P>
Икономиката е много важна и за потребителите. Ето защо аз искам да кажа само, че достъпът до услуги за спешна помощ, по-малкото пречки за сменянето на оператор за един ден, неприкосновеността на личните данни - за всичко това е намерено решение.
<P>
Приветствам укрепването на правилата от страна на Парламента във връзка с използването на бисквитки (cookies) и други подобни устройства. Не само че интернет потребителите ще бъдат по-добре осведомени за това, което се случва с техните лични данни, но също така ще стане лесно да упражняват контрол върху своята лична информация на практика. Приветствам одобрението за задължително уведомяване за нарушения по отношение на личните данни. За пръв път такова задължение се въвежда на европейско равнище.
<P>
Приветствам също - Парламентът винаги е подкрепял това - факта, че хората с увреждания ще имат по-силна позиция. Приветствам най-силно това, че потребителите вече ще се възползват от гаранциите по отношение на неприкосновеността на личния живот, свободата на изразяване и достъпа до информация. Всичко това наведнъж, независимо дали чрез приемането на мерки за хармонизиране, или чрез засилен контрол на средствата за защита, избрани от националните регулатори, ще осигури по-добра последователност в рамките на вътрешния пазар и ще помогне на новия орган, който ще играе решаваща роля в този процес чрез обединяване на експертизата и опита на 27-те национални регулатора и чрез разрушаване на оставащите пречки пред една истинска Европа без граници.
<P>
Много се радвам, че Парламентът изигра важна роля за засилване на ролята на многогодишните програми на политиката за радиочестотния спектър, които ще бъдат предложени от Комисията, като за пръв път Европейският парламент ще има думата в това отношение. За тази цел, преди да бъде приведена в действие директивата за по-добро регулиране, ще променим решенията на Комисията относно Групата за политиката в областта на радиочестотния спектър с цел да се позволи на тази група за политика да докладва директно пред Съвета и пред Парламента.
<P>
Също така приветствам подкрепата на Парламента за принципите на неутралност за технологиите и услугите, както и за одобряването на възможността за хармонизиране на честотните ленти, където може да се търгува с правата за ползване. Всичко това ще бъде от съществено значение за инвестициите в развитието на мрежите от следващо поколение, както и за възвращаемостта на инвестициите, като съответно се отчитат съществуващите рискове. Това ще бъде много важно и за ръководенето на Комисията, когато тя излезе с по-подробни регулаторни указания за достъпа от следващо поколение.
<P>
Трябва да заявя две неща в отговор на въпроси, повдигнати от парламентаристи. Първото изяснява, че Комисията ще насърчава широк дебат за обхвата на универсалната услуга и ще излезе с навременни предложения според необходимостта. Второто гласи, че Комисията ще започне незабавно да работи по широки консултации и да прави предложения, отнасящи се до разширяването на изискванията за уведомяване за нарушения по отношение на личните данни в други сектори.
<P>
Другият документ, представен за разглеждане, е Директивата за GSM. Тук Комисията може изцяло да подкрепи промените, насочени към изясняването на честотните ленти, които да бъдат обхванати от изменението на директивата. Просто искам да подчертая, че тази директива сама ще доведе до спестявания в размер от близо 1,6 милиарда евро за мобилния сектор, което показва много ясно, че Парламентът успява да представи едно съчетание от решения - решения в интерес на икономиката, решения в интерес на промишлеността, решения в интерес на потребителите. Всичко това като цяло е много добър пакет, защитаващ интереса на Европа.
<P>
(EN) Декларация на Комисията
<P>
относно универсалната услуга (съображение 3а)
<P>
Комисията взема под внимание текста на съображение 3а, одобрен от Европейския парламент и Съвета.
<P>
Комисията желае в този контекст да потвърди, че както е посочено в съобщението й COM(2008)572 от 25 септември 2008 г. относно обхвата на универсалната услуга в електронните съобщителни мрежи и услуги, през 2009 г. тя ще насърчава широк дебат на равнище на Европейски съюз, който ще разгледа голям набор от алтернативни подходи и ще позволи на всички заинтересовани страни да изразят своите възгледи.
<P>
Комисията ще обобщи дебата в съобщение, адресирано до Европейския парламент и Съвета, и до 1 май 2010 г. ще направи необходимите предложения по отношение на Директивата за универсалната услуга.
<P>
относно уведомяването за нарушения по отношение на личните данни (член 2- буква з) и член 4 - параграф 3 - директива за правото на неприкосновеност на личния живот и електронни комуникации)
<P>
Реформата на регулаторната рамка за електронните комуникации въвежда нова концепция в правилата на Европейския съюз за защита на данните и неприкосновеността на личния живот: задължително уведомяване за нарушения по отношение на личните данни от доставчиците на електронни съобщителни услуги и мрежи. Това е важна стъпка към засилена сигурност и защита на личния живот, въпреки че на този етап остава ограничена до сектора на електронните комуникации.
<P>
Комисията взема под внимание желанието на Европейския парламент задължението за уведомяване за нарушения по отношение на личните данни да не бъде ограничено до сектора на електронните комуникации, но също така да се прилага за организации, като например доставчици на услуги на информационното общество. Подобен подход трябва да бъде изцяло съобразен с общата цел на обществената политика за подобряване на защитата на личните данни на гражданите на Европейския съюз, както и на възможността им да предприемат действия, в случай че такива данни бъдат компрометирани.
<P>
В този контекст Комисията иска да потвърди своята позиция, както беше посочено в хода на преговорите за реформа на регулаторната рамка, че задължението на доставчиците на обществено достъпни електронни съобщителни услуги да уведомяват за нарушения по отношение на личните данни прави уместно разширяването на дебата по отношение на общоприложимите изисквания за уведомяване за нарушения.
<P>
Затова Комисията незабавно ще инициира съответната подготвителната работа, включително консултации със заинтересованите страни до 2011 г., така че да бъдат представени необходимите предложения в тази област. В допълнение Комисията ще се консултира с работната група по член 29 и с Европейския надзорен орган по защита на данните относно възможностите за прилагане в други сектори на принципите, включени в правилата за уведомяване за нарушения на сигурността на данните в Директива 2002/58/ЕО, независимо от сектора или типа на засегнатите данни.
<SPEAKER ID="014" NAME="Angelika Niebler" LANGUAGE="DE">
Г-жо председател, г-жо член на Комисията, госпожи и господа, аз също бих искала да започна, като благодаря на всички онези, които помогнаха за постигането в крайна сметка на задоволителен компромис относно пакета за телекомуникациите. На първо място, благодаря на Парламента: преди всичко на докладчиците, моите колеги г-н Harbor, г-Жак Del Castle Vera и г-Жак Trautmann, и разбира се, също така на г-жа Pleguezuelos Aguilar. Много благодаря също така на члена на Комисията и за отличното сътрудничество с Комисията. Вие самата често присъствахте по време на тристранните преговори. Това е добър знак. Допринесохте много конструктивно заедно с чешкото председателство за постигането впоследствие на този компромис.
<P>
Компромисът е добър и аз много се надявам, че по време на гласуването утре ще бъде посрещнат с широко одобрение. Както вече бе споменато, целият телекомуникационен сектор е един от най-ефективните отрасли на европейската икономика и точно в разгара на финансовата и икономическа криза е особено важно да се създадат общи условия, така че този двигател на заетостта в Европа да се включи отново и да заработи. Много работни места са свързани с телекомуникационната промишленост и с правната рамка, която ще приемем, ние създаваме условия, които позволяват на този сектор да продължи да се развива добре.
<P>
Защо пакетът за телекомуникациите е толкова важен? Бих искала да посоча какво според мен е най-важното. Ние имаме нужда от бърз интернет достъп в цяла Европа и то не само в големите градове, но също така и в селските райони. Под "ние" имам предвид младите хора, които общуват в целия свят. Под "ние" имам предвид нашите фирми, които работят в световен мащаб и са установени в международен план, и разбира се нашите органи и администрации. Какво постига пакетът за телекомуникации в това отношение? Създава необходимата правна рамка, така че фирмите да могат да инвестират в разширяването на широколентовите мрежи в национален мащаб. С този пакет и защитата на инвестициите, включена в него, ние създаваме значими стимули, като в същото време гарантираме чрез изискванията на този регламент, че новите пазари няма да бъдат блокирани. Рисковете при изграждането на нови мрежи са разпределени задоволително и справедливо.
<P>
Какво друго ще регулира пакетът за телекомуникациите? На първо място, е ефективното използване на честотните ленти - то е важно също за националното развитие на предлагането на широколентови услуги. В пакета ние се застъпваме за една по-гъвкава политика за честотите в Европа. Честотните ленти, които ще бъдат освободени чрез преминаването към цифрова телевизия - т. нар. цифров дивидент, също трябва да бъдат достъпни за мобилните широколентови услуги, които по-конкретно могат да покрият пропуските в селските райони. Въпреки това в същото време ние признаваме и специалната роля, която играе излъчването за гарантиране на свободно формиране на мнение в нашето демократично общество. Затова като цяло това е добър компромис и аз се надявам, че той ще срещне широка подкрепа утре.
<SPEAKER ID="015" NAME="Erika Mann">
от името на групата PSE. - (EN) Г-жо председател, много е интересно да проследи това разискване - колегите вече изложиха основните теми и членът на Комисията направи своето изявление, но това, че Съветът напълно отсъства ни говори много за начина, по който понякога действаме в Европейския съюз. Това е напълно недопустимо. Преминаваме през една от най-тежките кризи в историята на Европейския съюз и в световен мащаб и говорим по тема, която е толкова значима и толкова важна за създаването на работни места - една от областите, където все още имаме стабилност до голяма степен, а фактът, че Съветът не коментира и не разисква с нас днес според мен казва много. Надявам се, че ще виждаме следващото председателство на Съвета по-често тук, защото не можем да продължаваме да работим по този начин.
<P>
Нека да отбележа два момента. Искам да благодаря на докладчика в сянка, г-жа Pilar del Castillo Vera, която свърши отлична работа. Беше трудно и не беше ясно от самото начало дали ще успеем и дали ще постигнем по-голяма европеизация в тази област. Изглежда, че сме намерили начин, който е приемлив и ще помогне на националните регулатори да работят заедно и да се учат едни от други. Това ще е добър пробив, особено по отношение на новите държави-членки.
<P>
Искам да засегна две теми, които се радвам, че бяха споменати от члена на Комисията: инвестициите в нова инфраструктура, които ще имат нова рамка и ще работят по правилата на конкуренцията, които, макар и различни, ще позволят на инвестициите да потекат в тази област; и насоките, които много скоро ще бъдат публикувани за мрежите за достъп от следващо поколение. Надявам се, че тези насоки ще следват философията, установена в тази зала, от която се надявам, че членът на Комисията няма да се разграничи.
<P>
Що се отнася до въпроса за универсалната услуга, надявам се, че членът на Комисията ще намери начин да гарантира, че телекомуникационните оператори, които ще се възползват от новите инвестиционни възможности, от своя страна, ще инвестират, за да гарантираме, че в бъдеще всички граждани ще имат достъп до широколентови мрежи. Надявам се, че това ще бъде обхванато от Директивата за универсалната услуга, която ще се разглежда през второто полугодие.
<P>
В заключение искам да настоятелно да призова Парламента, моите колеги и Комисията, надявам се и Съвета, да разгледат тези области, където сме достигнали до компромис, но от които не сме напълно доволни. Това засяга въпросите за интернет, като например начина, по който държавите-членки могат да се намесят, ако смятат, че гражданите осъществяват незаконен достъп до съдържание в интернет, което е нещо, което наричаме на немски "Internet sparen" (евтина интернет услуга), както и управлението на мрежите. Надявам се, че ще намерим начин да разгледаме тези въпроси по време на второто полугодие и че ще открием най-подходящата рамка, за да изградим по-голям консенсус между нас и гражданите, които са изключително зависими от нас.
<SPEAKER ID="016" NAME="Cristian Silviu Buşoi">
от името на групата ALDE. - (EN) Г-жо председател, като докладчик в сянка от името на групата на либералите, бих искал да благодаря на Malcolm Harbour и на другите мои колеги за тяхното отлично сътрудничество. Това досие е от голямо значение за всички ползватели на електронни комуникации в Европейския съюз, като компромисът, за който се споразумяхме накрая със Съвета - а дискусиите съвсем не бяха лесни - бе наистина балансиран.
<P>
Имаше някои важни постижения в резултат на преговорите със Съвета. Едно от най-големите подобрения в сравнение с първото четене се отнася за достъпа до европейския номер за спешни повиквания 112, както и за задължението на операторите да направят известно местоположението на лицето, осъществяващо повикването, без дерогация на основание на техническите възможности поне за доставчиците на стационарни и мобилни телефонни услуги. Това е голямо постижение, тъй като ще спомогне за по-високата ефективност на услугите за спешна помощ и ще подобри защитата на живота на всички граждани, където и да се намират на територията на Европейския съюз.
<P>
Разпоредбите за политиките за управление на трафика бяха спорен момент в доклада, но аз твърдо вярвам, че компромисът защитава правата на потребителите за достъп до съдържание и ползване на избраните от тях услуги. Никой в тази зала никога не е искал да ограничи свободата в интернет. Нашата цел е да се позволи на процедурите за управление на трафика, доколкото те са необходими, да осигурят възможно най-доброто онлайн преживяване за крайните потребители, стига да не ограничават конкуренцията между доставчиците на услуги. Считам, че компромисът е изцяло в духа на тази цел, поради което аз напълно го подкрепям.
<P>
Вярвам също така, че всички мерки по отношение на достъпа и ползването на услуги трябва да зачитат основните права и свободи на всички граждани, а това също е гарантирано в доклада. Някои сред нас може да не са доволни от този компромис, но бих искал да подчертая, че въпреки пропуските, това е най-доброто, което успяхме да постигнем със Съвета, и аз горещо ви съветвам да гласувате за него утре.
<SPEAKER ID="017" NAME="Rebecca Harms" LANGUAGE="DE">
Г-жо председател, има една точка, по която специално искам да похваля докладчика. Мисля, че е много добре, че по някои точки членът на Комисията г-жа Рединг се дистанцира от своето предложение. Подходът към честотните ленти, по начина, по който ще се оформи правната рамка сега, е много по-балансиран, отколкото се предвиждаше първоначално в предложението на Комисията.
<P>
По мое мнение, както вече се съгласихме, с честотните ленти ще се обърне много повече внимание на обществения интерес в полза на излъчването. С оглед на настоящите разисквания около финансовите пазари аз смятам, че с нашето разискване ние действително сме предотвратили неприятности. Това предложение, както се поставя сега, ще вземе предвид, по един много по-балансиран начин, връзката между пазара, това, което пазарът може да създаде, и задачите на държавата. Смятам, че то представлява напредък за сигурността на нашата демокрация и че може да има ценен принос за културата.
<P>
Въпреки че все още ни предстоят дискусии в рамките на групата, бих искала да посоча тук и сега, че изобщо не съм доволна от компромиса по отношение на ограничаването на правата на потребителите на интернет в случаите, когато се подозира извършване на нарушения.
<P>
Знам, че първоначалното изменение 138 нямаше оптимална форма от правна гледна точка. Въпреки това виждам, че компромисът, който беше постигнат, не успява да гарантира, че преди да бъдат ограничени основните права на гражданите в Европейския съюз, ще се включи съдия в това решение за ограничаване на основните права. Г-жо член на Комисията, ще ми бъде много интересно да чуя как Вие тълкувате компромиса и по-конкретно какво според Вас означава този компромис, който сега разглеждаме, за френския модел Hadopi.
<P>
Вярвам, че ще създадем две различни ситуации за третирането на основните права. Може би нещата в дадена държава-членка ще бъдат по-добре, отколкото в друга. Мисля, че това е един много, много зле формулиран компромис. Като Парламент ние трябва да се справим по-добре. Що се отнася до правата на творците, г-жо председател, съгласна съм с моята колега г-жа Mann, че авторските права трябва да бъдат регулирани от различен регламент и не в рамката за регулиране на пазара.
<SPEAKER ID="018" NAME="Eva-Britt Svensson">
от името на групата GUE/NGL. - (SV) Благодаря Ви, г-жо председател. Това, което виждаме днес, е израстването на едно ново общество. Виждаме технологично обновление в общество, в което старият вид комуникация, която беше еднопосочна от типа "един човек говори и всички останали слушат", се заменя от по-многоизмерна комуникация, форма на комуникация въз основа на активно участие, и много от нас приеха тази нова култура на свободата. Тя означава взаимодействие, свобода на изразяване, креативност и творческо желание. Означава обмен на информация, който често е независим от търговски интереси, но за съжаление старите структури на властта се чувстват застрашени и затова искат да се месят, както и да регулират и контролират какво се случва в интернет.
<P>
Под претекст за борба с организираната престъпност и тероризма те се опитват да ограничат нашите граждански права, но не трябва да позволяваме това да се случи. Затова заедно с моите колеги от Конфедеративната група на Европейската обединена левица/Северна зелена левица съм изготвила редица изменения в подкрепа на гражданските права, за да се защитят правата на гражданите в интернет. Внасям повторно моето изменение 166, което беше прието по време на предишното четене. Целта на изменението е да се гарантира, че крайните потребители на електронни комуникации, т.е. ние гражданите, ще имат възможност за достъп до услуги и приложения без неоправдани ограничения. Трябва да намерим баланс между правата на хората за свободно изразяване и неприкосновеност на личния живот и да защитим личните данни, както и правата и свободите на другите, включително защитата на интелектуалната собственост и защитата на обществената безопасност и сигурност.
<P>
В определени страни правителствата искат да въведат нови строги закони, които позволяват на доставчиците на интернет да блокират достъпа на хората до интернет. Ние вярваме, че не трябва да бъде възможно достъпът до интернет на които и да било граждани да бъде блокиран, без това да се предшества от изслушване в съда. Като гражданин аз също трябва да имам свободата да мога да сърфирам в различни сайтове в интернет и да се чувствам в безопасност, знаейки, че частните предприятия не могат да получат тази информация. Тези от нас, които в действителност обичат интернет и възможностите, които той предоставя, казват, че правата на потребителите трябва да се определят от това, за което те използват своя абонамент. Ние не искаме да бъдем сведени до потребители, а нашите права да се състоят само в това, което е описано в договора за абонамент. За съжаление, както общата позиция на Съвета, така и компромисът дават път на възможността това да се случи, но ние искаме да бъдем граждани в интернет, а не само клиенти и потребители. Интернет е място за срещи, форум за свободна информация, един вид обща земя. Трябва ли сега да регулираме този форум и да го приспособяваме към интересите на търговците? Не, мисля, че не. Въпросът е в какъв тип общество искаме да живеем? Искаме ли да живеем в общество под наблюдение или искаме общество, в което хората могат да бъдат сигурни, че се спазват принципите на правовата държава? Общество, в което хората ще знаят, че неприкосновеността на личния им живот се спазва, и общество, където свободата на изразяване се цени по-високо от контрола върху живота на хората. Това е типът общество, в което аз искам да живея, и работя за да можем да го постигнем. Ето защо аз настоятелно ви призовавам да подкрепите промените за правата на гражданите, внесени от мен и групата GUE/NGL.
<SPEAKER ID="019" NAME="Kathy Sinnott">
от името на групата IND/DEM. - (EN) Г-жо председател, интернет промени света такъв, какъвто го познаваме. Информация, която би било трудно или невъзможно да се намери, сега е само на секунди разстояние, но определящата отличителна черта на интернет не е скоростта или технологията, а свободата: свободата да се изразяват мнения, свободата да обменят идеи и свободата да се споделя информация.
<P>
Някои предвещават едно ограничено бъдеще, в което свободното движение на данни е сложено в рамки, в което на големия бизнес е позволено да задушава иновациите и в което доставчиците на интернет стават стражари. Виждали сме този подход преди - в Китай.
<P>
Надявам се, че ще изберем да запазим свободата, която донесе толкова много успехи и промени света ни към по-добро. Във време, когато икономиките се нуждаят от цялата помощ, която могат да получат, ние трябва да изберем откритост за напредък, а не краткосрочен протекционизъм за печалба. От името на моите избиратели, аз ще гласувам за нашата свобода на информация и нашето бъдеще на свободен достъп до интернет за всички законосъобразни цели. По този начин аз ще гласувам за демокрация и икономика с възможности за всички.
<SPEAKER ID="020" NAME="Bruno Gollnisch" AFFILIATION="NI">
(FR) Г-жо председател, макар и представен на законните основания за защита на художественото творчество, така нареченият закон "Hadopi", който се изготвя в Париж, е всъщност закон, унищожаващ свободата.
<P>
Този текст всъщност не насърчава творчеството. Той просто позволява масиран полицейски контрол спрямо действията на потребителите на интернет. Той не включва конкретни предложения за подобряване на законното предлагане на продукти на културата. Той изостава драматично от техническите възможности за скриване или фалшифициране на IP адреси. Това е крачка назад по отношение на правото на копирането за лично ползване, за което всички задължително плащат данък върху цифровите носители. Той дава на чисто административен орган скандалната власт да преследва и да налага санкции. Той препотвърждава двойна санкция за потребителите на интернет, на които е отказан достъп до интернет, но със задължение да продължат да плащат абонамент. И накрая, той се подиграва с презумпцията за невинност и правото на човек да се защитава.
<P>
Като блокира този закон, който е достоен за комунистически Китай или други тоталитарни режими, един закон, който г-н Саркози иска насила да прокара, този Парламент би потвърдил отново правото на всеки един от нас на неприкосновеност на личния живот, достъп до информация, свобода на изразяването и на подходящи правни процедури. Това е от абсолютно жизненоважно значение.
<SPEAKER ID="021" NAME="Bernadette Vergnaud" AFFILIATION="PSE">
(FR) Г-жо председател, г-жо член на Комисията, госпожи и господа, трябва първо да благодаря и да поздравя докладчиците и докладчиците в сянка. Всички работихме много усилено през последните няколко месеца, за да създадем пакет, който според мен е последователен и с високо качество.
<P>
Признавам, че преговорите не бяха лесни нито в Парламента, нито със Съвета и Комисията, но позициите се промениха много от първото гласуване в парламентарната комисия, когато въпросите, свързани със съдържанието, напълно засенчиха останалите елементи на този пакет.
<P>
По тази причина в доклада на г-н Harbour множеството направени постижения в полза на потребителите на практика не се споменаваха изобщо. Надявам се, че ще бъде различно този път, не само защото, постигнатите компромиси относно основните свободи и зачитането на личния живот са добри, но също така защото това досие има огромен потенциал както за потребителите, така и за телекомуникационните сектори и техните служители. Постигнатите компромиси по рамковата директива и Директивата за универсалната услуга правят ясни препратки към задължението на държавите-членки да зачитат принципите на правото на справедлив съдебен процес, което със сигурност е успокояващо за онези, които се противопоставят на френския проект за санкции от административен орган. Тези текстове са всичко друго, но не и троянски кон за степенувания отговор и дори се противопоставят на самия принцип.
<P>
Друг проблем е неутралността на интернет и въпросът за ограничаването на достъпа. Окончателният текст е много ясен по този въпрос. Всякаква политика за управление на мрежите е оправдана единствено с цел поддържане на минимално ниво на качеството на услугата и не трябва да води до дискриминация между услуги и приложения, като всичко е под контрола на националните регулаторни органи.
<P>
Искам също да подчертая това, което сме постигнали за потребителите в контекста на Директивата за универсалната услуга. Отсега нататък ще бъде невъзможно един оператор да се скрие зад въпросите на техническата осъществимост като причина за това, че не предоставя надежден достъп до услуги за спешна помощ и до местоположението на всеки, който използва номера за спешни повиквания 112. Тази точка от жизненоважно значение за безопасността на европейските граждани най-накрая ще бъде уредена. Всичко това е технически възможно вече от години, но органите и операторите предпочитат да жертват безопасността с цел да пестят инвестиции.
<P>
Същото важи и за подобряването на прозрачността и качеството на информацията, свързана с договорите, която трябва да се представя задължително и редовно. Потребителите ще спечелят от информацията за цените, които отговарят на техния потребителски профил, и също от предупредителните съобщения, когато цените надхвърлят нормалната си пакетна цена, което е особено полезно при специалните тарифи за ползване в чужбина или за млади хора, които са главните потребители на SMS на изгодни цени. Продължителността на договорите отсега нататък ще бъде ограничена до 24 месеца, като операторите ще са задължени да предлагат 12-месечни договори, а в случай на смяна на оператора това ще трябва да се осъществява в рамките на един ден. Постигнали сме максимален достъп за потребителите с увреждания, както и преразглеждане на обхвата на универсалната услуга с цел от следващата година вече да включва мобилните телефони.
<P>
Госпожи и господа, надявам се, че ще гласуваме за този окончателен текст, който е кулминацията на месеци преговори, без да си позволяваме да се безпокоим твърде много за проблеми, които, макар и разбираемо, с оглед на основното значение.
<P>
(Председателят отнема думата на оратора)
<SPEAKER ID="022" NAME="Alexander Alvaro" AFFILIATION="ALDE">
(DE) Г-жо председател, като докладчик за Директивата относно защитата на данни в областта на електронните комуникации, на първо място бих искал да благодаря на г-н Harbour, който даде съвсем нов смисъл на концепцията за разширено сътрудничество. Това не беше първата процедура от този род, но в този си вид тя беше може би най-ползотворна. Бих искал да благодаря на члена на Комисията г-жа Рединг, която присъстваше на всеки един от тристранните диалози и лично изигра роля, което в днешно време не може да се каже за всички членове на Комисията.
<P>
Вярвам, че успяхме да покажем, че преди всичко най-добрата защита на потребителите е ефективна защита на данните; че във време, когато хората сърфират в интернет и не знаят точно какво се случва зад техните екрани, е особено важно те да бъдат осведомени. Ние приехме предложението на Комисията уведомяването за нарушения на сигурността да бъде направено задължително и го подобрихме. Това е процедура, която ще бъде приложена поетапно и е разработена в сътрудничество с националните регулатори, телекомуникационни доставчици и лицата, изготвящи политиките. Доволен съм от обявлението на Комисията, че до края на 2011 г. ще бъде представена хоризонтална директива за тази цел, защото няма смисъл това просто да бъде споменато в областта на електронните комуникации.
<P>
В същото време сме гарантирали, че е задължително да се получава съгласието на потребителя за съхраняване на програми или приложения, включително лични данни, които са на твърдия диск. Във връзка с това бих искал накратко да спомена, че ние разработихме оригиналните предложения в много тясно сътрудничество със съответната промишленост. За някои сектори от промишлеността положението или не беше задоволително, или беше твърде крайно. Тогава те причиниха неприятности и объркване в Съвета и Комисията, преди в крайна сметка да поискат връщане към това, което бе предложено първоначално, защото не им харесаха компромисните предложения. Урокът от историята е, че като институции ние трябва да вярваме в това, че можем да си сътрудничим добре заедно, а не трябва да оставяме тези, които имат други интереси, да всяват разделение между нас.
<P>
В заключение искам още веднъж да се позова на доклада на моята колега г-жа Trautmann. Някои в групата ми, както и други лица няма да се съгласят със закон от типа "три нарушения и си вън". Имаме нужда от съдебен контрол, преди да бъде блокиран достъпът до мрежата.
<SPEAKER ID="023" NAME="David Hammerstein" AFFILIATION="Verts/ALE">
(ES) Г-жо председател, г-жо член на Комисията, благодаря ви, беше удоволствие да взема участие в този изключително ангажиращ процес. Искам да благодаря също така и на докладчиците.
<P>
Точно в този момент г-н Саркози отправя предизвикателство към европейските институции относно бъдещето на интернет. Какъв ще бъде нашият отговор? Ще продължим ли да мълчим без да отговорим? Каква е позицията на Европейския съюз и Комисията по отношение на новия закон HADOPI (Върховен орган за разпространение на произведения и защита на права в интернет) за степенувания отговор?
<P>
Трябва да се вслушаме в преобладаващото мнозинство от европейците, по-конкретно младите хора, които са израснали в дигиталната ера, а тези хора не искат там да има стражари; те не искат да се поставя здрава ключалка на обмена на знания, култура и информация в интернет.
<P>
Преобладаващото мнозинство иска свобода - то иска да запази неприкосновеността на личния живот, да има достъп до култура без страх или безпокойство, да се запази неутралитетът на интернет. То не иска скрининг или дискриминация, когато става дума за предаване на данни.
<P>
Това, което преобладаващото мнозинство не иска, е операторите да станат цифрова полиция, шпиони, едновременно съдии и обвинители, които принизяват нормалните законови процедури на демокрацията. Това трябва да стане ясно.
<P>
Затова ние молим докладчика, г-жа Trautmann, да промени списъка за гласуване, така че преди гласуването на компромиса - позицията, която се приема от повече от 80 % от Парламента, да можем поне да гласуваме в подкрепа на правата в интернет и за осъществяване на намеса само след предварително взимане на юридическо решение.
<P>
Неутралността на интернет е в опасност не само поради тази причина, но и заради така нареченото "управление на трафика", и аз се страхувам, че някои аспекти от доклада на г-н Harbour по отношение на универсалната услуга не защитават ясно тази неутралност.
<P>
Информацията, която се предоставя на потребителите в договорите, сама по себе си не е достатъчна.
<SPEAKER ID="024" NAME="Mary Lou McDonald" AFFILIATION="GUE/NGL">
(EN) Г-жо председател, този пакет за телекомуникациите представлява огромен интерес за много граждани в собствената ми страна Ирландия, а и в целия Европейски съюз, и с право. Като членове на Европейския парламент, аз се надявам, че можем да изпратим силно послание от името на тези граждани, че ние подкрепяме идеята за свободен интернет, където личната информация на потребителите и техните права изцяло се спазват. Днес ние трябва да застанем зад набора изменения от гражданите, които бяха внесени, като най-добрия начин за защита на тези права на нашите граждани.
<P>
Ако тези изменения бъдат приети, ще се възстанови някакъв баланс между правата и свободите на крайните потребители и правата и свободите на другите, включително защита на правото на интелектуална собственост и наистина правото на неприкосновеност на личния живот. Целта на това предложение следва да е да предпази онези, които имат нужда от защита, но също и да укрепи правата на гражданите за достъп до информация в рамките на закона, когато и където им е необходимо. Доставчиците на услуги трябва да бъдат накарани да действат по прозрачен начин по всяко време и ако има много изключителни случаи, при които са необходими ограничения върху достъпа, те трябва изцяло да носят отговорност за оправдаването на тези ограничения. Националните правомощия трябва да имат роля в разследването на всяко ограничение, което налагат доставчиците на услуги.
<P>
И накрая, надявам се, че този Парламент ще застане до нашите граждани тази седмица в подкрепа на пакета с изменения на гражданите, като по този начин се обяви в подкрепа на свободата на потребителите на интернет и гражданските свободи в рамките на Европейския съюз.
<SPEAKER ID="025" NAME="Hanne Dahl" AFFILIATION="IND/DEM">
(DA) Г-жо председател, г-жо член на Комисията, не мисля, че компромисът е достатъчно добър, когато става дума за правата на гражданите. Безпокоя се, че френският министър на културата все още вярва, че би трябвало да е възможно да се забрани административно достъпът до интернет след "три нарушения". Поради това аз и някои от моите колеги повторно внесохме едно изменение, което вече е било гласувано веднъж в Парламента. Въпреки това не е възможно то да бъде гласувано, тъй като понастоящем гласовете са внесени и трябва първо да гласуваме за компромиса. Затова аз моля колегите да променят реда на гласуването, така че да можем да гласуваме измененията на гражданите, преди да гласуваме измененията на пълния компромисен текст.
<SPEAKER ID="026" NAME="Luca Romagnoli" AFFILIATION="NI">
(IT) Г-жо председател, госпожи и господа, според мен интернет трябва да остане отворен. Тъй като комуникационната промишленост управлява предаването на данни, тя на практика има контрол над демократичните дискусии и достъпа до знание. Тя ефективно контролира нашия достъп до търговията и в по-общ план контролира движението на информацията.
<P>
Според условията на пакета за телекомуникациите във вида, в който бяха договорени, мрежовите оператори ще могат да блокират достъпа до уебсайтове, съдържание, приложения и всичко останало. Поради тази причина в наскоро внесения от мен въпрос аз предупредих, че рискът от ограничаване на свободата на печата, на мисълта, на словото и на събиранията и на сдружаването, които се гарантират от Европейската харта за основните права, е съвсем обозрим, когато едно национално правителство, както беше на път да се случи в Италия, или една комуникационна промишленост може да поеме отговорност за блокирането на сайт по своя собствена преценка, без значение дали неговото съдържание е незаконно или не. Последното е най-главното, което изпъква: възможността за блокиране на един уебсайт, дори когато не е в ход извършване на престъпление, не предстои извършването на такова престъпление и още не е замислено такова престъпление.
<P>
Със сигурност е добра идея да се защити националната роля в управлението на радиочестотния спектър, защото ние трябва да гарантираме и да отдадем дължимото внимание на специфичните особености на националните системи, но компромисният текст, който одобрихме през април, съдържа определени елементи, които несъмнено са насърчителни по отношение на защитата на потребителите и в по-общ план неприкосновеността на личния живот, борбата срещу спама - вече приключвам - и всичко останало. Продължавам да съм убеден обаче, че съдържанието на изменение 138 напълно заслужава адмирации и следователно трябва да...
<P>
(Председателят отнема думата на оратора)
<SPEAKER ID="027" NAME="Gunnar Hökmark" AFFILIATION="PPE-DE">
(SV) Благодаря Ви, г-жо председател. Телекомуникационната промишленост е един от водещите динамични отрасли в Европа. Тя се нуждае инвестиции, конкуренция и непрекъснати иновации, така че да даде на гражданите най-добрите възможности както по отношение на икономическия живот, така и по отношение на информацията, демокрацията и многообразието. Това, което виждаме в този пакет, са по-ясни правила за конкуренцията и по-добре очертана роля за европейския орган, за да се гарантира, че пазарът е отворен за конкуренти. Ние се справяме с проблеми като планиране на честотите и цифровия дивидент: новото пространство, създадено, за да позволи на повече услуги и повече оператори да осъществяват дейност. Всичко това, г-жо председател, ще доведе до по-голяма свобода за потребителите и по-добри възможности. Ако взема за пример моята родина Швеция, това ще означава, че доминирането, с което Telia, старият монополист, можеше да се ползва във връзка с конкуренцията за предоставяне на услуги на домакинствата, сега би било прекъснато, защото вече ще има свободна конкуренция направо в домовете на хората. Това е напредък: ще бъде отворен пътят за по-голям избор, създаващ по-добра конкуренция, и ще се засилят правомощията на отделния потребител и следователно свободата на индивида по отношение на интернет и широколентовите мрежи.
<P>
Г-жо председател, целият проблем за свободата на интернет беше темата на разискване в този Парламент. Понякога се изненадвам, когато тези, които се противопоставят на Европейския съюз и на Договора от Лисабон, изискват по-високи правомощия от тези на държавите-членки, против което те гласуват във всякакъв друг контекст. Чух моята колега от левицата тук днес, г-жа Svensson, да иска изменение, което да позволи на Европейския съюз да оказва пряко влияние върху подхода на държавите-членки към правния процес. Това е отклонение от договорите, които са валидни днес, и от Договора от Лисабон, за който говорим, а това е форма на наднационалност, която реално не е била обсъждана. Въпреки това в увода на законодателния акт ние сме гарантирали ясно разделение за това, какво трябва да правят правните органи и какво трябва да правят интернет операторите. Гарантирали сме, че никой няма да може да нарушава свободата на отделния потребител в интернет, без да има правен и съдебен процес, който да отговаря на основните изисквания. Така изискванията на изменение 138 са спазени и различните заплахи, които съществуват, са премахнати. Мисля, че това е напредък, от който трябва да сме доволни, защото в същото време ние гарантираме, че европейският телекомуникационен пазар е отворен за предоставяне на повече свобода, повече разнообразие и по-голяма конкуренция, като по този начин се поставят основите за това той да бъде също така динамичен и световен лидер в бъдеще.
<SPEAKER ID="028" NAME="Reino Paasilinna" AFFILIATION="PSE">
(FI) Г-жо председател, госпожи и господа, задължително бих искал да благодаря конкретно на г-жа Trautmann, а също и на останалите докладчици. Специални благодарности поднасям на члена на Комисията г-жа Рединг за отличното ниво на сътрудничество, което тя демонстрира вече толкова време. Имаме много членове на Комисията, но както бе споменато, Вие определено сте номер едно що се отнася до работата с нас.
<P>
Бихме искали да подобрим състоянието на групите, за които новата технология носи възможности, но която ще ги остави без достъп до информационното общество, освен ако техните права не се следят. Такива групи са възрастните хора и хората с увреждания. Правата на потребителите също трябва да бъдат гарантирани, така че нелоялната конкуренция да не им пречи да използват нови услуги. В крайна сметка Съветът прие почти всички наши предложения по отношение на защитата на потребителите, така че резултатът е задоволителен.
<P>
В продължение на повече от 10 години ние реформирахме законодателството, което контролира информационното общество, и от скоро, цивилизованото общество. Днес ние взимаме решение относно понятието, че използването на интернет е гражданско право. То трябва да бъде защитено и диверсифицирано. Вече решихме по-рано, че информацията е гражданско право.
<P>
Опасението е, че електронните комуникации, които достигат до големи аудитории, ще бъдат още по-повърхностни в същността си и нищо повече от една безсмислена глупост. Целта на едно цивилизовано общество е наистина толкова трудна, че ние просто не можем да се движим към такава цел, която се основава на вида на съдържанието, което имаме в момента. Ние използваме своите отлични технически инструменти, за да водим човечеството към незнание в информационното общество и филистерство в цивилизованото общество. Една лоша книга е лоша, колкото и да е добро качеството на отпечатването или на хартията. Едно престъпление е престъпление в интернет по същия начин, по който глупостите са глупости и в интернет.
<P>
Дали интелигентните мрежи водят до оглупяване тогава? Госпожи и господа, с този вид съдържание ние наистина не можем да се превърнем в световна водеща икономика или общество, основаващи се на знанието. Нашите знания просто не са достатъчни за това. Бих искал да попитам члена на Комисията какво трябва да направим сега, когато имаме на разположение много ефективни инструменти, за да изведем качеството на съдържанието до нивото на едно цивилизовано общество.
<SPEAKER ID="029" NAME="Fiona Hall" AFFILIATION="ALDE">
(EN) Г-жо председател, приветствам споразумението за пакета за телекомуникациите, тъй като това споразумение носи в зародиша си друго споразумение за по-малко обсъждана тема: отмяната на Директивата за GSM.
<P>
В промишлеността на мобилните телефонни услуги разбираемо имаше голяма загриженост да бъде получен достъп до лентата на радиочестотния спектър, която понастоящем е запазена за глобалната система за мобилни комуникации (GSM), за да поддържа своята глобална конкурентоспособност. Въпреки това членовете на ЕП бяха загрижени да гарантират, че ще бъде поддържана демократичната отчетност при използването на радиочестотния спектър.
<P>
Предишните законодателни актове, свързани със спектъра, като например решението за мобилните спътникови услуги, показаха, че много въпроси, които според Комисията са от техническо естество, всъщност имат своя политически аспект. Техническите въпроси в действителност могат да засегнат принципите на сближаване и достъп за всички. Така че аз приветствам факта, че чрез пакета за телекомуникациите членовете на ЕП ще запазят контрола върху разпределението на радиочестотния спектър.
<P>
Ще гласувам за пакета за телекомуникациите, но ще го направя с известно нежелание, защото вярвам, че имаше основно предателство на най-високо равнище по отношение на основния принцип за либерализация на телекомуникациите, за който се предполагаше, че трябва да бъде постигнат от тази директива. Говоря за член 8 относно осигуряването на достъп за установените оператори и техния подход към пазара. Струва ми се, че сделката, която бе направена по този текст в частен разговор между министър-председателя Гордън Браун и канцлера Меркел, даде на утвърдени оператори като "Дойче телеком" огромно предимство. Ние не знаем какво е получил в замяна премиерът Браун. Боя се, че частните сделки на лидерите при закрити врата не са начинът за правене на законодателството на Европейския съюз. Съжалявам, че това се е случило.
<SPEAKER ID="030" NAME="Godfrey Bloom" AFFILIATION="IND/DEM">
(EN) Г-жо председател, имам няколко забележки. Не вярвам на Комисията. Не вярвам на неизбирани задкулисни бюрократи, които провеждат срещи, за които аз нямам никакъв протокол. Не вярвам на това място, което прави фасадна демокрация и което в голяма степен е пълно с кариеристи.
<P>
Това ми изглежда като политически редакторски контрол върху нещата в интернет - новата среда. Именно за такива неща ние осъждаме случващото се в Китай. Това не ми харесва. Има нещо гнило. Не знам какво се случва зад кулисите, както каза предишният оратор, и какви сделки се правят, за които не знаем нищо.
<P>
Имаме отлични закони за авторското право. Имаме отлични закони за защита на данните. Това трябва да е достатъчно. Аз не искам да бъде предоставян повече контрол на тази зловеща и корумпирана институция.
<SPEAKER ID="031" NAME="Paul Rübig" AFFILIATION="PPE-DE">
(DE) Г-жо председател, госпожи и господа, мога само да препоръчам на своя колега да не подкрепя повече Парламента - тогава ще си е свършил добре работата.
<P>
Бих искал да искрено да благодаря на члена на Комисията г-жа Рединг, а също така и на чешкото председателство, защото заедно с нашите докладчици те отново направиха голяма крачка за гражданите на Европа. Концепцията на вътрешния пазар предлага на гражданите голям напредък конкретно в областта на телекомуникациите, както и във всички области, където преди сме се сблъсквали с монополите. Също така вече видяхме при регламента за роуминга, че може да има големи спестявания за домакинствата, а гражданите са защитени.
<P>
По-конкретно достъпът до пазара за малките и средните предприятия е много важна предпоставка за гарантиране на предлагането на качествени услуги, както и на неутралността на мрежата, а и за това, че ние, разбира се, упълномощаваме независимите регулаторни органи в държавите-членки да представляват своята индустрия и предприятия, но също така и техните потребители в други европейски страни.
<P>
Прилагането на практика на правата на гражданите на една държава в друга държава-членка е от особено значение за малките и средните предприятия и ние трябва да гарантираме, че в бъдеще широколентовият достъп ще продължава да бъде използван в полза на населението и цените ще падат, тъй като при изключително динамичното развитие на широколентовите услуги и интернет, което се осъществява в момента и особено в областта на телефонията, ние имаме напълно нови възможности за използването на широколентови мрежи. Поради тази причина също съм благодарен, че честотната лента GSM 900 MHz също е на разположение за UMTS и че за пръв път се обмисля мрежа от четвърто поколение, която се надяваме, че ще получи продължаващата подкрепа на Комисията, така че да имаме пълна подкрепа за предоставяне на широколентов достъп, особено в селските райони.
<P>
Защитата на потребителите също се регулира доста добре в това законодателство: фактът, че съдилищата работят, за да гарантират, че Европейската конвенция за защита на правата на човека се прилага целесъобразно е голям напредък, така че ние имаме голям шанс в тази област - с разпределението на честотните ленти, да се възползваме от неограничено и безпрепятствено използване на интернет, като в същото време сме уверени, че съдилищата ще решат дали трябва да има ограничения.
<SPEAKER ID="032" NAME="Evelyne Gebhardt" AFFILIATION="PSE">
(DE) Г-жо председател, госпожи и господа, бих искала да благодаря на всички мои колеги за наистина отличната работа, която са свършили. Също искам да благодаря на Съвета, но виждам, че не присъстват - за сметка на това членът на Комисията е тук. Вярвам, че сме направили нещо добро.
<P>
Г-н Harbour, Вие бяхте докладчик от името на комисията по вътрешен пазар и защита на потребителите и аз трябва да кажа, че нашето сътрудничество и съвместни действия бяха много положителни. Постигнахме много за гражданите, което в областта на универсалната услуга е особено важно за нас социалдемократите. Този пакет за телекомуникациите беше направен много по-удобен за потребителите и така беше направен важен принос за защитата на потребителите. В бъдеще доставчиците на телекомуникационни услуги ще трябва също да предлагат договори с продължителност само 12 месеца, което е много важно. Досега имаше много доставчици, които предлагаха само договори за 24 месеца, което е един много дълъг период от време и не позволява на хората ранно отказване от договора. Това е доста важен принос. При смяна на доставчик потребителите трябва да имат възможност да запазят номера си в рамките на един ден. Досега дългото време за изчакване често караше хората да се отказват от преминаването към по-евтин доставчик и това възпрепятстваше конкуренцията в тази област. Тук също постигнахме голям успех.
<P>
Групата на социалистите междувременно поиска да се гарантира, че при провеждането на спешно повикване от мобилен телефон, местоположението трябва да се изпраща автоматично, така че помощта бързо да може да достигне до лицето. Имаше дълга борба за прокарването и на това, защото като начало мнозина твърдяха, че то изобщо не е технически възможно. Беше доказано, че е възможно и следователно трябваше да бъде направено. Това е голяма помощ за нашите граждани.
<P>
Скоро трябва също така да стане по-лесно за хората с увреждания. На тях трябва да им се осигури безпрепятствен достъп до средствата за телекомуникация. Тук също трябва, особено когато става дума за универсални услуги, да гарантираме, че това ще се развива в бъдеще и това също е много положително.
<P>
Имаше един момент, която беше изцяло спорен: как да се провежда наказателното преследване, когато възникват въпроси, свързани с криминални престъпления или въпроси от гражданското право? Направихме важна стъпка с компромиса, който постигнахме днес със Съвета, тъй като включихме съдебната резерва. Съдебната резерва означава, че ние не оставяме на преценката на предприятията сами да решават какви санкции да се налагат, а вместо това, като се използват правата по начина, по който са уредени в Европейската конвенция за защита на правата на човека, ние гарантираме, че потребителите ще могат да се защитават и че доставчиците на услуги нямат прекомерна власт. Това е много важен момент.
<SPEAKER ID="033" NAME="Anne Laperrouze" AFFILIATION="ALDE">
(FR) Г-жо член на Комисията, госпожи и господа, преди всичко искам да изкажа комплиментите си за работата на докладчиците по този пакет за телекомуникациите, който предстои да бъде гласуван утре, защото това е един добър текст. Той взема под внимание всички аспекти на революцията в комуникациите, на която сме свидетели: телекомуникационни мрежи, регулиране, икономически аспекти, права на потребителите и достъп до интернет.
<P>
Все пак по тази последна точка аз трябва да кажа, че делегацията на Демократичното движение беше разочарована. Компромисът, постигнат миналата седмица относно доклада на г-жа Trautmann по този конкретен въпрос, е незадоволителен. Слабостта на този проект се крие в невъзможността да се вземе предвид съдебната практика, отнасяща се за член 6 от Европейската конвенция за защита на правата на човека. Този проект всъщност само легитимира опитите на френското правителство да наложи своята концепция за висока административна власт - известния с лоша слава закон "Hadopi".
<P>
Има хора, които се страхуват от интернет, хора, които не разбират неговото развитие или преимуществата му. Тези хора често казват, че интернет е беззаконна област.
<P>
Именно заради това, че целта е да се предотврати превръщането на интернет в беззаконна зона, делегацията на Демократичното движение счита, че прекратяването на достъпа до интернет не трябва да бъде административно решение, а съдебно решение. Интернет е едно прекрасно средство за упражняване на основните права на човека.
<P>
Някои хора вярват, че решението е в административното управление. Това ни показва колко голямо значение те придават на основните права. Правилата, които гарантират свободата на общуване между хората, са вечни и не зависят от една или друга среда. Правото на съдебен процес не трябва да се поставя под въпрос под какъвто и да било претекст.
<SPEAKER ID="034" NAME="Bernard Wojciechowski" AFFILIATION="IND/DEM">
(PL) Г-жо председател, хората се страхуват, че мерки като пакета за телекомуникациите са ограничаване на свободата им. Получих стотици писма по този въпрос и то не само от Полша. Ще цитирам едно от тях: "Европейският парламент предлага да се въведат промени в законодателството, които ще се отразят на моя достъп до интернет и които могат да ограничават или създават условия за използване на някои интернет страници и сайтове. Законодателните промени, предложени от Европейския парламент, ще дадат възможност на моя интернет доставчик да ми предлага ограничени или услуги, зависещи от условия. Опасявам се, че такива промени ще умъртвят интернет и може да предизвикат нежелани последствия за икономиката на Европейския съюз."
<P>
Това е гласът на Европа, гласът на електората. Аз ги подкрепям. Съветвам хората да бъдат внимателни, когато гласуват, особено когато става въпрос за кандидатите от Полша, където нито една от партиите "Гражданска платформа" или "Право и справедливост" нямат представа за какво става дума.
<P>
(EN) И към г-н Harbour, изглежда, че някакви клоуни от кръговете на "Гражданска платформа" или "Право и справедливост" са загрижени повече за тюлените и маймуните, отколкото за хората.
<SPEAKER ID="036" NAME="Giles Chichester" AFFILIATION="PPE-DE">
(EN) Г-жо председател, справедливо е да се каже, че телекомуникационният сектор е история на успеха в рамките на Европейския съюз, което прави още по-важно това да установим правилната регулаторна рамка. Бих желал да поздравя докладчиците за тяхната работа и по-конкретно моята колега Pilar del Castillo Vera за направените големи подобрения в предложението на Комисията за регулаторите чрез превръщането му в този Орган на европейските регулатори в областта на електронните съобщения (ОЕРЕС).
<P>
Жалко е, че дебатът за интернет и интернет цензурата и законовите правомощия на държавите-членки отклони вниманието от същността на този пакет. Бих искал да поднеса комплиментите си на колегата Malcolm Harbour за изхвърлянето на един текст на компромис със Съвета по този много спорен въпрос, известен като изменение 138.
<P>
Ако не друго, тази част от пакета предизвика порой от лобиране по електронната поща и трябва да кажа на хората, които вярват, че големите обеми електронна поща и многото думи ще надделеят, че те много бързо ще окажат отрицателно въздействие. Това, което лесно се изпраща за секунди, също толкова лесно се изтрива за секунди, но за съжаление твърде много време се изразходва за вертикално преместване на информацията на екрана, за да се намери нещо различно от спам.
<P>
Много се надявам, че регулаторите ще се чувстват напълно оборудвани, за да предизвикат по-голяма конкуренция, равни условия и много по-стабилни права на потребителите, както и постигане на правилния баланс за насърчаване на инвестициите и иновациите, които да поддържат водещата технологична позиция на Европа.
<P>
Друг важен аспект на този пакет са подобрените права на потребителите, които бяха реализирани, по-конкретно преносимостта на номерата в рамките на един работен ден и по-голямата прозрачност в договорите и фактурирането. Това са практически въпроси, които са важни за отделния потребител.
<SPEAKER ID="037" NAME="Hannes Swoboda" AFFILIATION="PSE">
(DE) Г-жо председател, госпожи и господа, разбира се, бих искал на първо място да изразя своята благодарност към всички участници за значителната работа, която свършиха.
<P>
Знам, че комисията и по-конкретно г-жа Trautmann показаха голяма ангажираност за постигането на две цели: от една страна, да се създаде основа за осъвременяване, за продължаване на техническата революция в Европа от гледна точка на създаването на нови работни места, както и от гледна точка на конкурентоспособността на нашия континент - по този начин се осъществява и значителен принос към Лисабонската стратегия, а от друга страна: да се защитят правата на потребителите, които вече бяха споменати тук няколко пъти.
<P>
Мисля, че и двете цели бяха постигнати успешно. Пускането в бъдеще на определени честотни ленти, когато преминем към цифровата система, ще създаде повече възможности и повече иновации. Това също така ще направи важен принос за едно иновативно общество и ние сме благодарни за това.
<P>
Разбира се има и някои деликатни въпроси. Като човек, който често използва интернет, пише блогове и е активен във Facebook и Twitter, аз знам, че има много проблеми в тази област. Въпреки това аз съм напълно убеден, че ние не трябва да осъществяваме намеса без съдебно решение. Това по принцип би било не само неправилно, но също така ще даде грешен сигнал, особено за младите хора, които постоянно сърфират в интернет и използват тези модерни средства за комуникация много активно.
<P>
Затова съм много доволен, че наред с други неща също беше ясно посочено в съображенията, че, от една страна, ние, разбира се, не приемаме престъпната дейност, но, от друга страна, ние не сме готови да позволим и интервенция без присъда на съдия, без правно основание. По мое мнение това е основен принцип, който трябва да се спазва. Много съм благодарен на моята колега г-жа Trautmann и на всички останали за настоятелността по този въпрос и за осигуряването на ясна линия.
<SPEAKER ID="038" NAME="Sophia in 't Veld" AFFILIATION="ALDE">
(NL) Г-жо председател, преди всичко аз също искам да поднеса комплименти на докладчиците за тяхната усилена работа и да изразя своята благодарност. Но се боя, че все още имам затруднения с пакета. Той съдържа много добри елементи, а в този сектор наистина е необходимо регулиране.
<P>
Напредъкът, постигнат тук, включва значително подобрена защита на потребителите и уверения на Комисията, че ще представи предложения за общо изискване за уведомяване в случай на загуба на данни. Независимо от това, имам проблем с този пакет. Проблемът вече беше посочен от мнозина членове на ЕП, включително и от моите колеги от Франция: правителствата се опитаха да въведат елемента "три нарушения и си вън" в компромиса през задната врата, което всъщност няма абсолютно нищо общо с директивата. Трябва да кажа, че намирам това за изключително дразнещо.
<P>
Следователно аз не считам това за приемлив компромис и искам да призова моите колеги да гласуват в подкрепа на изменението на колегите г-н Alvaro и г-н Schmidt. Това е съществено условие за моята подкрепа за този пакет. В моите очи ще е истинско безобразие, ако това изменение не бъде прието.
<P>
Ние наистина искаме компромис със Съвета, но не на всяка цена. Намирам за дразнещо и това, че Съветът винаги ни поставя в безизходица и че ние просто трябва приемем ситуацията, независимо дали ни харесва или не. Съветът носи точно толкова отговорност за постигането на компромис, колкото и Европейският парламент. Европейският парламент има репутация, която трябва да поддържа, когато става въпрос за защита на гражданските права, особено през последните години. Надявам се, че Парламентът ще оправдае тази репутация по време на утрешното гласуване.
<P>
В заключение, г-жо председател, искам да кажа няколко думи и за лобирането. Трябва да кажа, че въпреки че не съм съгласна с г-н Chichester по същество, аз също се дразня от заливането с понякога доста заплашителни имейли. Мисля, всъщност убедена съм...
<P>
(Председателят отнема думата на оратора)
<SPEAKER ID="039" NAME="Erna Hennicot-Schoepges" AFFILIATION="PPE-DE">
(FR) Г-жо председател, бих искала да поздравя докладчиците, Комисията, г-жа Trautmann и г-н Harbour, които успяха да постигнат компромис в последната минута. След две години на интензивна работа постигнахме компромис в област, която ще бележи бъдещето на един водещ промишлен сектор.
<P>
Предложението на Комисията относно употребата на радиочестотния спектър беше изменено в правилната посока, като беше показано уважение към постиженията в сателитната технология, а обявлението на Комисията за бъдещ дебат за универсалната услуга и другите правни проблеми, които остават, подсказва, че работата ще продължи. Така че това е само първата стъпка в очакване на други разпоредби.
<P>
Този проект ще осигури на гражданите изключителен достъп до информация и култура. Въпреки това много от проблемите продължават да съществуват от гледна точка на инфраструктурата и качеството, тъй като не на всички е гарантиран достъп с еднакво качество, имайки предвид множеството технически проблеми, които все още съществуват по отношение на безжичните комуникации.
<P>
Въпросите, свързани със свободата на достъп до интернет, проблемите на авторското право и поверителността, съчетани с грижата за защита от престъпления, за гарантиране на етичните правила и защитата на младите хора - това не е ли твърде много, за да се контролира? Що се отнася до тези, които са скептично настроени към компромиса, те ще бъдат ли в състояние да представят готово решение, което да може да се приложи веднага?
<P>
Мисля, че този проект представлява значителен напредък. Затова нека дадем шанс на регулаторните органи, които създаваме, и тогава скептиците ще могат да повлияят върху тези нови институции, които ще трябва само да докажат своята ефективност.
<SPEAKER ID="040" NAME="Edit Herczog" AFFILIATION="PSE">
(EN) Г-жо председател, две години труд и моите поздравления към всички вас за усилената работа. Пакетът за телекомуникациите дава значителен принос към Лисабонската стратегия, тъй като секторът представлява 4 % от БВП и 25 % от ръста на БВП. Той е един от основните сектори на европейската икономическа мощ.
<P>
Пакетът за телекомуникациите прави важен принос към икономиката, основана на знанието, не само чрез самия сектор, но също и чрез увеличаване на възможностите за потребителите, независимо дали става въпрос за фирми, особено малките и средните предприятия, или физически лица. Всеки може да се възползва от него.
<P>
Пакетът за телекомуникациите прави важен принос към Европейския план за икономическо възстановяване посредством развиване на мрежата. Пакетът допринася в голяма степен за укрепване на правата на потребителите и потребителските възможности, като все повече и повече потребители могат да го използват. Пакетът за телекомуникациите също така обаче има съществен принос за развитието на демокрацията. Той осигурява достъп на всички европейци и нови средства за упражняване на нашите права и задължения, но също е баланс, създаден от регулаторния орган: баланс между предоставянето на Европа на инструмент за постигане на един истински вътрешен пазар в сектора на телекомуникациите и използването на наличния опит на равнище на национални регулатори.
<P>
Моите поздравления към докладчиците и към Комисията. През следващите пет години ще направим първата стъпка, която след това трябва да бъде последвана от други.
<SPEAKER ID="042" NAME="Silvia-Adriana Ţicău" AFFILIATION="PSE">
(RO) Бих искала да започна, като поздравя нашите докладчици, които работиха неуморно по този пакет в продължение на повече от година. Това действително е изключително важен пакет за гражданите на Европейския съюз.
<P>
Този пакет включва многобройни документи. Мисля, че е важно за мен да направя препратка преди всичко към доклада на г-жа Trautmann, който определя регулаторната рамка за сектора на електронните комуникации и покрива редица изключително важни аспекти, като например функционално разделяне, политика в областта на радиочестотния спектър, както и насърчаване на използването на мрежи от ново поколение. Приветствам факта, че функционалното разделяне беше прието и осъзнато като спешна специална мярка.
<P>
Освен това аз вярвам, че е от жизненоважно значение да подчертаем, че правата на потребителите трябва да бъдат защитени. Ето защо докладът на г-н Harbour засяга тези аспекти, а нашият колега Reino Paasilinna успешно защити гледната точка на европейските социалисти, която е, че ключовият елемент трябва да бъде потребителят. Важно е как се съгласуват договорните клаузи, така че всеки потребител да може да бъде защитен.
<P>
По темата за технологичния неутралитет, полезно е, че по този начин се предоставя широк кръг от технически възможности на разположение на всички. Но искам да подчертая, че интернет предлага огромни възможности. Важно е потребителите и ползвателите да бъдат защитени и да няма намеса в личните данни, които също трябва да бъдат защитени. Преди всичко ние трябва да защитаваме интелектуалната собственост, но не в ущърб на интересите на потребителите.
<P>
(Председателят отнема думата на оратора)
<SPEAKER ID="043" NAME="Charlotte Cederschiöld" AFFILIATION="PPE-DE">
(SV) Благодаря Ви, г-жо член на Комисията, ние се нуждаем от повишена хармонизация в рамките на електронните комуникации и по-ясно и опростено законодателство, и тази хармонизация трябва да допринася за доброто функциониране на вътрешния пазар. Основната цел е да се увеличи конкуренцията, което ще доведе до по-голям избор, по-ниски цени и по-добро качество за крайните потребители. За успеха й е необходимо да бъдат претеглени много различни интереси и да се намери добър баланс. Пакетът за телекомуникациите не трябва и не е предназначен да бъде използван за целите на наказателното право или за наказателни санкции, или да се отразява на процесуалното право на държавите-членки. Подобрената конкуренция трябва да е централната идея. Всички граждани трябва да могат да отнесат случая си до съда - това не трябва да се оставя на търговците. Надявам се, че моите колеги сега ще подкрепят компромиса.
<P>
Проблемът за неприкосновеността на личния живот изниква в търговското право, съхранението на данни, наказателното законодателство и законодателството за прозрачността. Европейският съюз все още не е намерил общ подход с общи принципи, които да могат да бъдат приложени и в трите области, а ще бъде необходима цялостна оценка, за да се избегне конфликтно законодателство в дългосрочен план. Все още е предизвикателство за бъдещето да се намери баланс между интересите на полицията, застъпниците на прозрачността, тези, които искат да бъдат защитени данните и, разбира се, дружествата в областта на информационни технологии.
<P>
Комисията трябва да бъде в състояние да допринесе за това чрез създаването на обща работна група, която да намери общи принципи и баланс между различните интереси в рамките на тази важна област.
<P>
Накрая, искам да поздравя члена на Комисията г-жа Рединг и докладчиците за тяхната добра работа.
<SPEAKER ID="044" NAME="Jacques Toubon" AFFILIATION="PPE-DE">
(FR) Г-жо председател, бих искал първо да благодаря на члена на Комисията г-жа Рединг, на френското председателство, което през декември достигна до една много интелигентна обща позиция, а след това на чешкото председателство, което току-що постигна целта си. Искам да благодаря и да поздравя преди всичко тримата докладчици г-н Harbour, г-жа Trautmann и г-жа del Castillo Vera, които свършиха чудесна работа.
<P>
Пакетът, който се гласува днес, включва разпоредби, които са абсолютно в посоката, която е желателна за развитие на телекомуникационния пазар по ред и начин в полза на всички: един европейски регламент, поверен на Орган на европейските регулатори в областта на електронните съобщения (ОЕРЕС) със смесено финансиране, без вето; баланс между конкуренция и необходимостта от нови инвестиции - функционалното разделяне се ограничава до изключителни случаи; желание вниманието да се съсредоточи върху обществените услуги в управлението на радиочестотния спектър; нови услуги; нова свобода на достъп и, благодарение конкретно на г-н Harbour, значително разширяване на правата на потребителите. Само съжалявам, че "задължителният пренос" беше отхвърлен.
<P>
За Франция този текст е перфектно балансиран, представлява един добър компромис и тук искам да кажа, че по отношение на онези известни с лоша слава противоречиви изменения, това, което беше предложено накрая, е интелигентно според мен, тъй като то дава възможност да се приложат правата върху интелектуалната собственост в интернет, без да се нарушава свободата на достъп до тях. Интернет трябва да прилага закона в тази област, както и в други. Виртуалният свят не е беззаконен свят и не трябва да са поддава само на силата на рекламата в ръцете на операторите и доставчиците на достъп до интернет. Ето защо аз споделям гледната точка на г-жа Trautmann. Компромисът поставя правата на служителите, творците и интернет потребителите на равна нога, а това е хубаво.
<SPEAKER ID="045" NAME="Syed Kamall" AFFILIATION="PPE-DE">
(EN) Г-жо председател, бих искал да започна, като изкажа уважението си за цялата упорита работа, положена от Комисията и нейните длъжностни лица, както и от всички докладчици. Говоря като един от докладчиците в сянка от комисията по граждански свободи, правосъдие и вътрешни работи по време на частта от пакета за неприкосновеността на личния живот в сектора на електронните комуникации. Също бих искал да отдам дължимото на работата на Alexander Alvaro и другите докладчици в сянка, включително г-н Lambrinidis от групата на социалистите.
<P>
Ние всички работихме много усилено, за да постигнем баланс между защитата на данните, за която всички сме съгласни, че е един много важен въпрос, и правото на фирмите да разработват програми за сигурност, така че да се гарантира, че нашите мрежи са безопасни и да бъдат преследвани тези, които целят разпространение на зловреден софтуер и вируси в мрежите. Това е нещо, което понякога включва изследване на трафика от данни.
<P>
Това, което не беше целта, е "три нарушения и си вън". Много малко хора тук подкрепят това и е много жалко, че някои хора извън тази зала са се опитали да опишат това като подкрепа на "три нарушения и си вън".
<P>
Докато сме на темата за пакетите данни, нека да засегна въпроса за неутралността на мрежите. Мисля, че трябва да се съгласим, че е необходимо известно управление на мрежите. Тъй като компаниите изграждат по-широки канали, други компании идват и запълват тези канали, а това би могло да доведе до проблеми с претоварването. Кой можеше да си представи преди няколко години, че сега ще имаме услуги като BBC iPlayer или YouTube? Ето защо е важно операторите да могат да управляват своите мрежи. Тази идея за "първи пакет влязъл, първи пакет излязъл" може да се окаже вредна, особено когато услугите за спешна помощ се окажат засегнати поради натовареността на трафика.
<P>
Бих искал да благодаря на всички докладчици по темата, че се опитаха да постигнат правилния баланс и бих помолил лобистите извън тази зала да не описват това като "три нарушения и си вън"; моля да не го изобразявате като фундаментална атака на нашите свободи. Ние просто се опитваме да постигнем правилния баланс.
<SPEAKER ID="046" NAME="Christofer Fjellner" AFFILIATION="PPE-DE">
(SV) Благодаря Ви много, г-жо председател. Съжалявам, че малко закъснях. Бих искал да започна, като кажа, че според мен е важно да се изтъкне, че пакетът за телекомуникациите в днешния си вид преди гласуването е по същество добър. Той укрепва конкуренцията и правата на потребителите, а това е важно да се подчертае, защото мисля, че е нещо, което често се забравя в разискването. Ние се концентрираме почти изцяло върху подробностите и след това понякога губим общата представа за нещата, а това в крайна сметка е целият смисъл на пакета а телекомуникациите - укрепване на конкуренцията и правата на потребителите.
<P>
Въпреки това в момента съществуват много заплахи за нашите граждански свободи и права в интернет и откритата и свободна структура на интернет. Те никога не са били така ясни, както в дебата за това дали трябва да се изключват потребителите от интернет без да е направено изслушване в съда. Аз съм много горд, че тук в Парламента се съгласихме, че не считаме това за приемливо. Достъпът на хората до интернет не трябва да бъде блокиран, без да бъдат изслушани от съда. Това е важно, защото това е едно много сериозно ограничаване на гражданските свободи и права. Също така то обръща правните принципи наопаки по такъв начин, който ние никога не бихме приели в друг контекст. Ние не забраняваме на някого, който е откраднал колело, да използва пътищата. Затова аз съм доволен, че утре ще кажем ясно "не" на това предложение.
<P>
В същото време това не премахва всички заплахи към интернет. Има много други въпроси, които ще продължат да бъдат обсъждани и аз очаквам с нетърпение тези разисквания. Има някои области, където бих искал да можем да отидем малко по-далеч, но като цяло това представлява стъпка в правилната посока. Горд съм, че утре ще изясним това, че свободите и правата на гражданите в интернет и по-специално по отношение на възможността да не бъдат изключвани без изслушване в съда, са нещо, което Европейският парламент ще подкрепи.
<SPEAKER ID="047" NAME="Helga Trüpel" AFFILIATION="Verts/ALE">
(DE) Г-жо председател, бих искала да кажа, че днешното разискване беше доминирано от следния въпрос: как можем да установим баланс между свободата на интернет, свободния достъп, защитата на авторските права и спазването на основните права? Това наистина е магическата формула за намиране на правилния баланс.
<P>
Бих искала да подчертая, че тук не става въпрос за избирателното блокиране на достъпа до интернет. Не можем да затворим YouTube, както стана в Турция, защото явно е имало обиди към Ататюрк. Не желаем ситуация, подобна на тази в Китай. Разбира се, уебсайтовете не може да бъдат затваряни произволно по политически причини. Въпреки това искам да кажа ясно, че гражданите не може да имат неограничено право на безпрепятствено незаконно сваляне! Това не е въпрос, който може да се договаря тук. Но ние трябва да гарантираме - и това е балансът, който все още се опитваме да намерим, че създателите на творческо съдържание, чиито творби се публикуват в интернет, ще могат да бъдат компенсирани справедливо. Нуждаем се от нов модел за това. Не френският модел. Ние искаме съдебна резерва, съдебно решение относно основните права. Въпреки това все още не сме намерили този обществен договор в обществото на знанието между авторското право и защитата на основните права.
<SPEAKER ID="048" NAME="Вивиан Рединг" LANGUAGE="FR">
Г-жо председател, благодаря на всички онези, които направиха възможно това, този така важен пакет да види бял свят. Имам предвид, разбира се, докладчиците и техните колеги, но също така и чешкото председателство, като тук искам официално да кажа, че посланикът, г-жа Reinišová, се справи фантастично със сътрудничеството с Парламента и Комисията, за да направи възможен този проект.
<P>
Сега имаме балансиран текст, позволяващ отварянето на пазарите, инвестициите, свободата в интернет и правото на интернет. Имаме текст, който има потенциал за развитие на промишлеността - следователно да запазва и създава работни места, и за потребителите. Този текст балансира Лисабонската стратегия за растеж и заетост, от една страна, и от друга, многото постижения във връзка с правата на потребителите, които използват интернет.
<P>
(EN) Позволете ми да отговоря на някои от въпросите, които бяха повдигнати.
<P>
Един от въпросите засягаше инвестициите в мрежите от следващо поколение чрез гарантиране на това, че телекомуникационните оператори ще получават справедлива възвращаемост на инвестициите, като съответно се отчита възможният риск. Вече е възможно за няколко компании да споделят инвестиционния риск съгласно настоящите правила. Новите правила потвърждават това и казват едновременно, че ефективната конкуренция и правилата за недискриминация трябва да бъдат поддържани. Това е много важно. Искам да го подчертая, защото аз понякога чувам само част от историята, а тук трябва цялата история на инвестициите да бъде приложена в практиката.
<P>
Вторият въпрос се отнася за нарушенията по отношение на личните данни. Операторите трябва да поемат отговорността, която идва с обработването и съхранението на тези огромни количества информация. Затова новите правила въвеждат задължителни уведомления за нарушенията по отношение на личните данни за първи път в европейското законодателство. Това означава, че доставчиците на комуникации ще бъдат задължени да информират органите и своите клиенти за нарушения на сигурността, засягащи техните лични данни. Освен това се укрепват правилата, засягащи неприкосновеността на личния живот и защитата на личните данни, в такива области, като използването на бисквитки и други подобни устройства. Потребителите на интернет ще бъдат по-добре информирани за това, какво се случва с техните лични данни и ще им е по-лесно да упражняват контрол върху своята лична информация на практика.
<P>
Вторият елемент се отнася за един по-отворен и неутрален интернет за потребителите. Европейските потребители ще имат все по-голям избор между конкуриращи се доставчици на широколентови услуги. Доставчиците на интернет услуги разполагат с мощни инструменти, които им позволяват да разграничават различните видове предаване на данни по интернет, като например гласова комуникация или комуникация за насрещно предаване на файлове "peer-to-peer". Въпреки че управлението на трафика може да позволи разработването на специални висококачествени услуги и да спомогне за гарантирането на сигурна комуникация, същите техники също могат да бъдат използвани за понижаване на качеството на комуникациите и други услуги до недопустимо ниски нива. Ето защо в рамките на новите правила на Европейския съюз националните телекомуникационни органи ще имат правото да определят минималното ниво на качество на мрежовите услуги за пренос с цел насърчаване на неутралитета и свободите на мрежите за европейските граждани.
<P>
В новия текст сме добавили нови изисквания за прозрачност, които са от първостепенно значение.
<P>
Четвъртият елемент, който искам да подчертая, е признаването на правото на достъп до интернет. Новото правило признава изрично, че интернет е едно основно право, както и свободата на изразяване и свободата на достъп до информация. Затова правилата предвиждат, че всички мерки, предприети във връзка с достъпа или използването на услуги и приложения, трябва да зачитат основните права и свободи на физическите лица, включително правото на неприкосновеност на личния живот, свобода на изразяване и достъп до информация и образование, както и на справедлив процес.
<P>
(FR) Г-жо председател, мислех, че е много важно да се подчертаят тези фундаментални права, тъй като те са в основата на нашите европейски ценности, европейски ценности, които също са основани на новите правила в областта на телекомуникациите.
<P>
Освен това бих искала да кажа нещо за свободата в интернет, тъй като много членове на ЕП говориха за това. Постигнатият компромис е победа за свободата на гражданите и на потребителите на интернет.
<P>
Първо, този компромис много ясно затвърждава свободите на гражданите, както са заложени в Хартата за основните права, включително правото на достъп до интернет, което е неразделна част от свободата на изразяване и на информация. Второ, съгласно компромиса непропорционалните решения, които бяха предложени за ограничаване на правата на потребителите на интернет, не са законни. Трето, компромисният вариант потвърждава, че винаги трябва се предоставя възможност за отнасяне на случая до съдия, независим и безпристрастен съд, чието решение трябва да се спазва.
<P>
Всичко това е включено в компромиса и мисля, че работата, която ще бъде предприета от Комисията и Парламента въз основа на този компромис в съвсем близко бъдеще ще има твърда база, която ще подчертае правата на гражданите и присъщите на нашата Европа ценности.
<P>
Като казвам това, искам да помоля Съвета да действа бързо, така че окончателният вариант на текста, който се надявам да се гласува утре, да може да се предостави на разположение възможно най-скоро.
<SPEAKER ID="051" NAME="Malcolm Harbour">
докладчик. - (EN) Г-жо председател, на първо място, бих искал да благодаря на всички, които участваха в това разискване. Беше много конструктивно. Приветствам по-специално подкрепата, която оказа Парламентът на мен и моите колеги от комисията по вътрешния пазар и защита на потребителите за значителните подобрения, които направихме по правата на потребителите и неприкосновеността на данните в директивата.
<P>
Бях очарован, че в хода на разискването всички допринесоха за тези аспекти. Те са важни за всеки потребител. С наближаването на изборите се надявам, че всички вие ще говорите за работата, която сте свършили в тази зала за потребителите в света на интернет, защото това е от абсолютно решаващо значение.
<P>
Мисля, че моето второ и важно наблюдение е, че самото интернет пространство - електронните комуникации, самият сектор - е процъфтяващ, развиващ се и динамичен сектор. Нашата задача като регулатори е да позволим на тази динамика, тази иновация, да продължи. Създадохме рамка за регулиране, която да гарантира, че потребителите могат да се ангажират с това, да им даде правото да знаят за тези услуги, да им даде възможност да се възползват от това - това е от решаващо значение. Но интернет не е процъфтяващото място, както се представя - и вие сте видели колко е динамичен по писмата, които сте получили във връзка с това предложение - той съществува не защото сме ограничили дейността в интернет, съществува не защото сме наложили нови бизнес модели. Ние ограничавахме нещата, които хората правеха. Искаме да влязат нови участници, искаме малките предприятия, искаме големите предприятия, искаме инвестиции.
<P>
Точно тази динамика и неотложност трябва да мотивираме. Г-жа Рединг е права: трябва да насърчим държавите-членки да приложат тези подобрения в най-кратки срокове. Искаме новият орган ОЕРЕС да заработи; искаме новият регулаторен орган да работи заедно с нас в Парламента, за да се гарантира, че нещата ще се случат възможно най-бързо.
<P>
Нека да тръгнем оттук и да гледаме към бъдещето. Благодаря Ви, г-жо член на Комисията, за ключовите декларации, които направихте в областта на защитата на данните и на универсалната услуга, които ще ни дадат възможност да работим с Вас, за да се постигне напредък в тези изключително важни области.
<SPEAKER ID="052" NAME="Catherine Trautmann" LANGUAGE="FR">
Г-жо председател, благодаря Ви много, г-жо член на Комисията, за Вашето изявление, което хвърля доста позитивна светлина върху разискването, което се проведе, и благодаря на всички колеги, които взеха участие.
<P>
Бих искала да кажа, че като гласува в подкрепа на този компромис по пакета за телекомуникациите, нашият Парламент ще посочи ясен избор: този за регулиран пазар, а не за нерегламентирана конкуренция. Това е също така доказателство за стратегия, която е полезна стратегия за развитие в контекста на кризата и подготвя европейското общество за цифровата епоха. Това гласуване също така ще направи възможно осигуряването на баланс между правата на държавите и правомощията на Комисията, между старите оператори и новите участници, благодарение на клаузите за недискриминация, но също така ще бъде знак за напредъка, направен от самия Европейски парламент при упражняването на правомощията му за съвместно вземане на решение, особено в областта на политиката за разпределение на радиочестотния спектър, който се счита за общественото благо, и в подкрепата, която отново изразява, за телевизионните оператори и услугите.
<P>
Много колеги говориха за проблема, че интернет е публично пространство, което като такова, изисква свобода и сигурност, и аз съм съгласна с тях. И така за първи път в директива се прави връзка между достъпа до интернет и основните права на гражданите чрез новата версия на изменение 46.
<P>
Всъщност изразът "предприети мерки" действа като липсващата връзка между всички мерки, предприети във връзка с електронните съобщителни мрежи, независимо дали става дума за прекратяване на достъпа или филтриране, и основните права на потребителите. Що се отнася до съмненията, изразени от моите колеги за желанието на докладчика да защити правото на съдебно решение преди прекъсване на достъпа, трябва да призная, че изразът "независим и безпристрастен съд" е израз, който гарантира на потребителите на интернет правото на такова съдебно решение.
<P>
Доказването, че "Hadopi" ще бъде независим и безпристрастен съд би означавало възлагане на този висш орган всички задължения, които има един съдия: правото на защита, съдебен процес с изслушване и на двете страни, както и публичност. Очевидно това ще доведе до разрушаване на системата, която разчита, както се предполага и за френското законодателство, на компютъризацията и универсализирането на обвинения и санкции. Ето защо аз призовавам Европейската комисия да бъде изключително внимателна, когато се транспонира настоящият пакет за телекомуникациите.
<P>
Когато един основен принцип е залегнал в текст на Общността, който е предмет на компромис между Съвета и Европейския парламент като съзаконодатели, той трябва да се транспонира правилно в националното законодателство.
<P>
Бих искала да заключа, госпожи и господа, като кажа, че съм очарована от перспективата за широко обществено допитване в сътрудничество в стил с множество партньори, което ще ни позволи да продължим да развиваме нашата усилена работа в рамките на компромис, който зачита правото, посочено в изменение 46, и го прави приложимо.
<SPEAKER ID="053" NAME="Pilar del Castillo Vera">
докладчик. - (ES) Г-жо председател, бих искала да изразя накратко благодарността си към всички онези, които участваха в този така продължителен процес на разисквания относно пакета за телекомуникациите: на г-жа членът на Комисията, на другите докладчици; накратко на всички онези, които участваха наред с действащия председател на Съвета.
<P>
Ще очертая три основни момента - тези, които смятам, че са от решаващо значение за обобщаването на предимствата на това решение, което вярвам ще бъде прието с голямо мнозинство утре в тази зала. Това преразглеждане на законодателната рамка за телекомуникациите има три преки последствия.
<P>
Първото е, че то спомага за развитието на мрежите от следващо поколение и следователно ще бъде от полза за потребителите, тъй като те ще имат възможност за достъп, навигация и извършване на транзакции в по-бърз, по-безопасен интернет, което е по-полезно във всяко едно отношение не само за отделни потребители, но също така и за малките и средните предприятия, за които интернет е от съществено значение.
<P>
На второ място, ще има по-голяма конкуренция на вътрешния пазар, което също ще бъде от полза за потребителите, независимо дали са физически лица или дружества. Ползите ще дойдат от по-добри цени, по-добри продукти и по-големи иновации, като в резултат конкуренцията ще бъде по-широка, по-голяма и по-истинска.
<P>
И накрая, това ще бъде направено - и нека никой извън този Парламент и в цяла Европа не се съмнява - във връзка с основните права; не може да има национално право, което да не спазва тези права, защото Европа е решила, че принципът, на която тази реформата се основава, гарантира основното право на достъп до интернет.
<SPEAKER ID="054" NAME="Francisca Pleguezuelos Aguilar" LANGUAGE="ES">
Г-жо председател, искам да благодаря отново на всички мои колеги за техните изказвания и за това разискване, което наистина беше много положително.
<P>
Не мисля, че може да има съмнение, че тази реформа има голям принос за нашето иновационно общество в 21-ви век. Проправили сме пътя, така че да можем да продължим да създаваме нови възможности за телекомуникационната промишленост - сектор, който е изключително динамичен за икономическото и социално развитие на Европейския съюз и, преди всичко, за защитата на потребителите.
<P>
Чувствам се сигурна и вярвам, че разискването показа, че положението изглежда предимно благоприятно, въпреки че има и недостатъци, като например включването на разискването относно съдържанието в този пакет, както самата г-жа член на Комисията и редица други членове на ЕП коментираха.
<P>
И все пак аз чувствам, че компромисът също е разрешил добре този аспект, защото, както беше казано, за първи път в обхвата на двете директиви, в член 1, се включва признаване на основните права и свободи, както и на достъпа до интернет.
<P>
Нека няма съмнения, че желая да подкрепя г-жа Trautmann в искането й, когато държавите-членки са отговорни за гарантирането на неприкосновеността на личния живот, свободата на изразяване, свободата на информацията и, като цяло, на всички тези права, които се съдържат в Европейската конвенция за защита на правата на човека и основните свободи, те да го правят под строгия, взискателен контрол на Европейската комисия, която считам за най-добрия гарант в този момент заедно с Парламента, така че свободата в интернет да е принцип, балансиран с всички други права.
<P>
Това е всичко. Благодаря ви много, госпожи и господа. Мисля, че сме свършили добра работа и можем да се поздравим: ето защо ви моля да гласувате "за".
<SPEAKER ID="055" NAME="Председател">
Благодаря ви много, общото разискване приключи.
<P>
Гласуването ще се проведе утре, сряда.
<P>
°°°
<SPEAKER ID="056" NAME="Carl Schlyter" AFFILIATION="Verts/ALE">
(SV) Забелязвам, че никой от Съвета не е тук, за да коментира това споразумение. Ще Ви помоля да настоявате те да бъдат тук преди гласуването утре. Смятам, че много от европейските граждани биха искали отговор от страна на Съвета на въпроса защо се противопоставят на текст, който изрично постановява, че никой не бива да бъде изключван от интернет без предварително съдебно решение. Бих искал представител на Съвета да се изправи и да обясни своето противопоставяне. Считам, че хиляди европейци искат да знаят защо.
<SPEAKER ID="057" NAME="Председател">
Ще изпратим искането.
<P>
Писмени изявления (член 142)
<SPEAKER ID="058" NAME="Lidia Joanna Geringer de Oedenberg  " LANGUAGE="PL">
Законодателната рамка на Европейския съюз за телекомуникациите възникна през 90-те години на миналия век и предназначението й беше да либерализира вътрешния пазар, доминиран от държавните монополисти. През това време станахме свидетели на революционни технологични промени в развитието на мобилните телефони и интернет. Проектите на реформи на законодателството, регулиращо телекомуникационния пазар в Европейския съюз, който Парламентът ще гласува утре, са предназначени да адаптират законодателството на Европейския съюз към тези промени, например чрез подобряване на положението на потребителите на пазара за електронни услуги.
<P>
Личното ми становище е, че достъпът до интернет е значим фактор, който подпомага учебния процес и показва, че хората са способни да използват своята свобода на словото и да имат достъп до информация и пазара на труда. На ползвателите на интернет не трябва да се отказва достъп до интернет или достъпът им да бъде ограничаван без предварително решение от компетентен съдебен орган. Ето защо имам силното усещане, че трябва да възстановим двете най-важни изменения - 138 и 166, които бяха приети от Парламента на първо четене през септември 2008 г. Тези изменения ще възстановят гаранцията за правата на потребителите, ще възложат задължението за мониторинг на вътрешните регулатори и ще направят незаконни произволното блокиране и дискреционното ограничаване на достъпа на гражданите до приложения, услуги и съдържание, публикувани в интернет.
<P>
Във формата, в която бяха внесени за второ четене на 6 май, двете изменения, които на вид бяха само модифицирани, но всъщност бяха значително променени, са сериозна заплаха за свободата на словото, свободата на достъпа до интернет и правото на информация - стълбове на модерните, демократични граждански общества.
<SPEAKER ID="999" NAME="Katrin Saks  " AFFILIATION="PSE">
в писмена форма. - (ET) Новите правила, представени в новия пакет за телекомуникациите, ще помогне за регулирането на телекомуникационния пазар и насърчаването на защитата на потребителите. Ще бъде значително по-лесно за потребителите да получават информация от техните доставчици на услуги и да променят доставчиците си на услуги. Предоставената информация преди сключване на договор трябва да посочва дали потребителят ще бъде обвързан с договор за определен период от време. В допълнение, доставчиците на услуги няма да могат да обвързват клиентите за период по-дълъг от 24 месеца. Преместването на телефонен номер от един доставчик на услуги към друг трябва да става в рамките на един работен ден. Прозрачността на предоставянето на услуги се подобри, потребителите могат да сравняват цените на уебстраниците, а местните оператори може да бъдат задължени да предоставят услуги за хора с увреждания. Потребителите могат да поискат определяне на максимално ниво на цените веднага, след като месечното им потребление достигне определено ниво. Ако даден доставчик на услуги по невнимание разкрие личната информация на даден индивид в интернет, той трябва надлежно да уведоми лицето за този факт.
<P>
Новите правила ще помогнат също така за регулиране на телекомуникационния пазар и ще улеснят навлизането на нови услуги на пазара. Координирането на радиочестотния спектър в Европейския съюз създава възможност за доставяне на изцяло нови услуги, а премахва пречки, които са съществували досега, например за гледането на телевизионни програми от мобилен телефон. Правата на държавните регулатори бяха разширени и беше създаден нов регулатор на Европейския съюз с цел укрепване на независимия надзор на пазара, което определено ще бъде от полза за потребителите. Благодаря ви.
