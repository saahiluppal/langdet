<CHAPTER ID="010-03">
3. Strategia UE pentru integrarea romilor (
<CHAPTER ID="015">
Modificarea Regulamentului (CE) nr.1234/2007 (dezbatere)
<SPEAKER ID="442" NAME="Preşedinte">
Următorul punct pe ordinea de zi este dezbaterea propunerii privind adoptarea unui Regulament al Consiliului de modificare a Regulamentului (CE) nr. 1234/2007 de instituire a unei organizări comune a pieţelor agricole şi privind dispoziţii specifice referitoare la anumite produse agricole (Regulamentul unic OCP) - C7-0223/2009 -.
<SPEAKER ID="443" NAME="Mariann Fischer Boel">
membră a Comisiei. - Domnule preşedinte, încep prin a vă mulţumi pentru că aţi permis aplicarea procedurii de urgenţă pentru cele două propuneri care sper că vor ajuta la remedierea situaţiei de pe piaţa produselor lactate - cea prin care se propune includerea laptelui în domeniul de aplicare a articolului 186 şi cea privind gestionarea regimului de răscumpărare a cotelor.
<P>
Acestea sunt cele mai noi propuneri dintr-un şir lung de măsuri pe care le-am adoptat cu privire la piaţa produselor lactate. Am luat cunoştinţă de rezoluţia dumneavoastră din 17 septembrie şi sper că aţi remarcat faptul că multe din recomandările dumneavoastră au fost deja puse în practică, sunt în curs de a fi analizate sau incluse în propunerile de astăzi.
<P>
În ceea ce priveşte măsurile pe termen lung menţionate în rezoluţie, am instituit un grup la nivel înalt. Prima reuniune a avut deja loc şi anticipăm că raportul final va fi transmis înainte de sfârşitul lunii iunie a anului următor.
<P>
Mă bucur să pot spune că în prezent preţurile de pe piaţa produselor lactate cresc şi că nu mai avem în vedere nicio achiziţie la intervenţie deoarece preţurile pieţei sunt mai favorabile decât preţurile de intervenţie.
<P>
În ceea ce priveşte propunerea mea, articolul 186 se referă la un număr semnificativ de produse, însă laptele nu este inclus. Volatilitatea preţurilor din ultima perioadă, începând din 2007, arată că este sau va fi necesar să se includă şi laptele în domeniul de aplicare a acestui articol, fiindcă acest lucru ar permite Comisiei să ia măsuri mai rapide.
<P>
Ieri, în cadrul Consiliului miniştrilor agriculturii şi în cadrul Comisiei COMAGRI, am anunţat de asemenea alocarea a 280 de milioane de euro pentru producătorii de lactate. Pentru a putea plăti rapid aceşti bani, am nevoie doar de temeiul legal conferit de articolul 186. Scopul este să alocăm pachete financiare naţionale, stabilite în funcţie de producţia din anul 2008-2009 şi, bineînţeles, în limita cotelor naţionale, pachete ce vor fi distribuite în mod nediscriminatoriu producătorilor de lactate cei mai afectaţi de criză. Repet, acest lucru este posibil doar prin includerea laptelui în domeniul de aplicare a articolului 186.
<P>
În ceea ce priveşte propunerea de alocare a celor 280 de milioane de euro, trebuie să aveţi în vedere că autoritatea bugetară, respectiv Parlamentul European şi Consiliul miniştrilor de finanţe, va hotărî cu privire la această sumă în cadrul reuniunii ECOFIN din 19 noiembrie. După cum am afirmat şi ieri, acestea sunt ultimele fonduri de care dispun, cu excepţia a 300 de milioane de euro care sunt necesare ca măsură de siguranţă pentru evitarea disciplinei financiare. Fac precizarea clară că articolul 186 nu oferă Comisiei mână liberă pentru orice propunere. Pot spune în acest moment că o posibilitate ar fi depozitarea privată a unor produse diverse - printre care, eventual, şi brânza - dacă situaţia pieţei justifică această măsură.
<P>
A doua parte a propunerii se referă la gestionarea regimului de cote. Statele membre au deja în prezent posibilitatea de a achiziţiona cote. Prin această propunere introducem posibilitatea ca statele membre să reducă plafonul naţional general al cotelor cu cantitatea aferentă cotelor pe care le achiziţionează de pe piaţă. Acesta este un sistem cu caracter voluntar, deoarece în discuţiile noastre am ajuns la concluzia că sistemele obligatorii sunt ineficiente punct de vedere politic.
<P>
Aştept cu nerăbdare comentariile dumneavoastră în această privinţă.
<SPEAKER ID="444" NAME="Albert Deß" LANGUAGE="DE">
Domnule preşedinte, doamnă comisar, doamnelor şi domnilor, salut faptul că această cerere de utilizare a procedurii de urgenţă a fost adoptată astăzi în Parlament cu o majoritate largă. În acest fel, am transmis un semnal producătorilor de lactate şi nu am eludat responsabilitatea. Spre deosebire de o mică parte a colegilor deputaţi din alte grupuri, considerăm că această cerere de utilizare a procedurii de urgenţă reprezintă un instrument suplimentar de sprijinire a producătorilor de lactate într-o perioadă dificilă.
<P>
Desigur, nu putem nega faptul că această cerere a venit cu mare întârziere din partea Comisiei şi că ea nu epuizează toate măsurile posibile. Însă ceva este întotdeauna mai bine decât nimic.
<P>
Opiniile cu privire la programul de răscumpărare diferă considerabil chiar şi în interiorul grupului meu. Programul ar trebui să fie obligatoriu pentru a avea un efect. Totuşi, constat că nu există o majoritate în acest sens în Parlament sau în Consiliu. În plus, acest program nu ar fi acceptabil pentru anumite state membre, deoarece ar echivala cu o reducere a mecanismului de echilibrare, precum şi cu o reducere a cotelor. Indicaţia creşterii cotelor pentru grupurile prioritare este o decizie deja prevăzută de legea în vigoare.
<P>
Includerea laptelui şi a produselor lactate în articolul 186 în vederea luării unor măsuri imediate în caz de perturbare a pieţei este de salutat. Cu toate acestea, voi prezenta un amendament privind limitarea acestei măsuri la o perioadă de doi ani. Dacă îşi dovedeşte eficienţa, vom fi de acord cu o prelungire.
<P>
În final, aş dori să mulţumesc pentru cele 280 de milioane de euro. Doamnă comisar, într-adevăr aţi satisfăcut în mare măsură solicitările Parlamentului. Ştiu că nu mai aveţi la dispoziţie alte sume. Solicit ca moţiunea pentru o rezoluţie - eventual modificată - să fie aprobată joi.
<SPEAKER ID="445" NAME="Paolo De Castro" LANGUAGE="IT">
Domnule preşedinte, doamnă Fischer Boel, doamnelor şi domnilor, în primul rând profit de ocazie pentru a-mi exprima satisfacţia cu privire la responsabilitatea de care s-a dat dovadă în această dimineaţă în cadrul Camerei, prin adoptarea procedurii de urgenţă în vederea includerii sectorului produselor lactate în domeniul de aplicare a articolului 186 al Regulamentului unic OCP, alături de multe alte produse agricole.
<P>
Extinderea rapidă la acest sector a normelor care reglementează intervenţia, în situaţia unei crize a pieţei, ne permite să venim cu un răspuns semnificativ într-o perioadă extrem de dificilă pentru agricultură în general şi pentru sectorul produselor lactate în special. În acest moment, aşteptăm din partea Comisiei Europene să ţină cont, după cum a spus dna Fischer Boel, de solicitările Parlamentului, care au arătat de multe ori că măsurile luate până acum s-au dovedit neadecvate, având în vedere gravitatea crizei actuale.
<P>
Deschiderea manifestată de Parlament faţă de propunerea Comisiei nu trebuie interpretată ca o delegare deplină de competenţe nelimitate, ci ca un gest de responsabilitate într-o situaţie dramatică şi cu totul excepţională.
<P>
Ţin să subliniez că, în această privinţă, Parlamentul consideră esenţială implicarea sa în toate etapele procesului decizional pentru a garanta controlul democratic, de aceea suntem de părere că Parlamentul trebuie informat în prealabil despre maniera în care Comisia îşi va exercita efectiv noile competenţe conferite în temeiul articolului 186 şi pentru sectorul produselor lactate.
<SPEAKER ID="446" NAME="George Lyon">
în numele Grupului ALDE. - Domnule preşedinte, permiteţi-mi să mulţumesc şi eu dnei comisar pentru detaliile oferite în această seară cu privire la competenţele solicitate. Doamnă comisar, în primul rând vă mulţumesc pentru răspunsul pozitiv faţă de rezoluţia convenită în această Cameră la 27 septembrie. Salut măsurile pe care le-aţi luat în încercarea de a stabiliza situaţia gravă în care se află producătorii de lactate. De asemenea, salut acordarea celor 280 de milioane de euro anunţate pentru restructurare.
<P>
În ceea ce priveşte prima parte a propunerii dumneavoastră, întrebarea pe care toţi dorim să v-o adresăm astăzi este: de ce ni se solicită atât de târziu aprobarea măsurilor de urgenţă şi în ce măsură vor contribui acestea la redresarea pieţei? Deoarece, după cum aţi spus în discursul dumneavoastră, se întrevăd deja primele semne de redresare. Nu sunt convins că modificările propuse cu privire la cote pot schimba cu mult situaţia, însă, întrucât acestea au un caracter voluntar pentru statele membre, grupul nostru nu se va opune acordării lor.
<P>
Revenind la propunerea de extindere a domeniului de aplicare al articolului 186, astfel încât acesta să includă laptele şi produsele lactate, ştiu din experienţă că miniştrii - sau în cazul de faţă comisarii - se prezintă în faţa parlamentului pentru a solicita competenţe care să le permită luarea unor măsuri pentru soluţionarea problemei. Astăzi se pare că ni se cere să acordăm competenţe Comisiei fără a ni se spune exact măsurile în legătură cu care acestea vor fi exercitate.
<P>
După cum am înţeles din intervenţia dumneavoastră de mai devreme, aţi menţionat că aveţi nevoie de aceste competenţe suplimentare ca temei legal pentru acordarea celor 280 de milioane de euro. Vă rog să clarificaţi dacă astfel stau lucrurile. Acesta este motivul pentru care solicitaţi competenţele? Fiindcă îngrijorarea noastră principală este de a nu înmâna Comisiei un cec în alb.
<P>
Doamnă comisar, aţi spus că aţi ajuns la fundul sacului, deci, în cazul în care veţi dori să întreprindeţi şi alte măsuri semnificative, nu veţi mai dispune de mijloacele financiare necesare. Grupul nostru va acorda aceste competenţe doar dacă vor fi valabile pentru o perioadă determinată de timp şi dacă exercitarea acestora se limitează la situaţii excepţionale.
<SPEAKER ID="447" NAME="Martin Häusling" LANGUAGE="DE">
Domnule preşedinte, doamnelor şi domnilor, în cele din urmă avansăm cu discuţia. Comisia este din nou pusă în situaţia de a purta întreaga responsabilitate. Azi dimineaţă situaţia era diferită, deşi ne-am fi dorit o implicare mai mare din partea Parlamentului. Vreau să precizez foarte clar că nu ne împotrivim sprijinului financiar. Totuşi, trebuie să înţelegem clar că acest sprijin nu este decât o picătură în ocean, în adevăratul sens al expresiei.
<P>
Din nefericire, deciziile luate la Luxembourg nu au reuşit să restabilească echilibrul dintre cerere şi ofertă - care este, desigur, elementul crucial în această problemă. Achiziţionarea voluntară de cote este un lucru bun, însă nu va avea un impact major, deoarece nu contribuie semnificativ la reducerea volumului.
<P>
După cum am menţionat ieri, trebuie să luăm în considerare în mod corespunzător raportul Curţii de Conturi şi să procedăm la implementarea unei politici pe termen lung şi, de asemenea, trebuie să ţinem cont de cele puse în vedere de Curtea de Conturi. Curtea a transmis că este nevoie de o gestionare a livrărilor în viitor, în caz contrar va fi imposibilă finanţarea întregului sistem şi, de asemenea, că este nevoie de o politică în domeniul produselor lactate bazată pe calitatea produselor de pe piaţa europeană.
<P>
Trebuie să eliminăm cât mai curând restituirile la export - aceasta este o cerere veche a noastră şi am semnalat de multe ori consecinţele dezastruoase ale acestor măsuri.
<P>
Avem cu adevărat nevoie de o politică care depăşeşte contextul crizei actuale şi aşteptăm soluţii pe termen lung din partea Comisiei. În mod regretabil, Comisia nu ne-a oferit încă astfel de soluţii, în special cu privire la modul în care putem să întărim poziţia organizaţiilor de producători pe piaţă şi să limităm poziţia lanţurilor de supermarketuri.
<SPEAKER ID="448" NAME="James Nicholson">
în numele Grupului ECR. - Domnule preşedinte, în primul rând doresc să spun că salut fără ezitare această decizie şi consider că dezbaterile de aseară, în cadrul comisiei şi din această seară, în plen ne permit să clarificăm mai bine situaţia. Realitatea şi, cred, cauza frustrării pe care o resimt mulţi producători de lactate este aceea că, deşi au văzut ceea ce domnul Lyon numeşte primele semne de redresare, aceşti bani nu au ajuns încă în conturile lor. Acesta este, într-adevăr, un motiv de frustrare pentru producătorii de lactate. Mulţi dintre aceştia sunt de multă vreme supuşi presiunilor financiare. Este un lucru bun şi util că putem discuta, deoarece acum înţeleg necesitatea aplicării articolului 186, astfel încât aceşti bani să ajungă direct la producători cât mai curând posibil. Cred că aceasta este provocarea.
<P>
Agreez ideea domnului Deß de a aduce un amendament şi, în cazul în care va prezenta acest amendament, cred că îl voi susţine pentru o limită de doi sau chiar de trei ani în acest scop. Cu toate acestea, nu sunt convins de regimul de răscumpărare. Trebuie să facem acest lucru pentru a proteja sectorul.
<SPEAKER ID="449" NAME="Patrick Le Hyaric" LANGUAGE="FR">
Domnule preşedinte, doamnă comisar, sunt nevoit să vă spun din nou, în această seară, că dispoziţiile financiare pe care le propuneţi nu sunt decât o picătură în ocean în raport cu criza şi cu disperarea agricultorilor.
<P>
Veţi elibera 280 de milioane de euro, deşi doar cu câteva săptămâni în urmă se vorbea despre 600 de milioane de euro. Prin urmare, fiecare agricultor va primi o plată unică de 1 000 de euro, în timp ce pierde între 100 şi 200 de euro pe zi. De aceea solicităm un adevărat plan financiar de urgenţă, fiindcă nu putem trata o boală gravă cu un plasture.
<P>
Pe de altă parte, intenţionaţi să folosiţi bani publici pentru un plan de proporţii privind sacrificarea vacilor de lapte şi închiderea exploataţiilor agricole. Prin acesta, veţi distruge viitorul agricultorilor noştri, fiindcă cei mai afectaţi vor fi tinerii agricultori, micii agricultori, aceia care cultivă pământul, care produc lactate şi brânză de calitate şi care protejează mediul înconjurător.
<P>
Cum îndrăzniţi să faceţi o asemenea propunere, când atâtea familii din Europa şi din alte părţi ale lumii nu au acces la hrană şi în primul rând la lapte! Aş adăuga faptul că, din cauza planului dumneavoastră, ne vom confrunta în viitor cu o penurie de lapte.
<P>
Adevărul este că, în acest moment în care ne adaptăm atât de greu la Tratatul de la Lisabona, ne surprinde faptul că doriţi să puneţi în aplicare acest articol 186 din regulament, care vă va asigura competenţe depline. Aţi avut aceste competenţe, ele v-au permis să optaţi pentru liberalizarea cotelor, care ne-a adâncit în criza în care ne aflăm astăzi, în beneficiul exclusiv al fabricanţilor şi distribuitorilor, lucru demonstrat chiar astăzi de Curtea de Conturi Europeană, care a arătat că între 2000 şi 2007, preţurile de consum ale produselor lactate au crescut cu 17 %, în timp ce preţurile de producţie au scăzut cu 6 %.
<P>
Doamnă comisar, vă repet că este necesar să se acorde urgent, foarte urgent, un ajutor substanţial sectorului agricol prin intermediul unui fond european de urgenţă, să revenim la o politică a preţurilor agricole minime şi să nu lăsăm piaţa capitalistă să ne distrugă agricultorii.
<SPEAKER ID="450" NAME="Krisztina Morvai" AFFILIATION="NI">
(HU) Doamnă comisar, voi vota, desigur, în favoarea propunerii, deşi sunt conştientă că această subvenţie nu va rezolva situaţia agricultorilor. Doresc să vă adresez, totuşi, trei întrebări. Prima întrebare este următoarea. Care consideraţi că este lecţia care se desprinde din această criză? Am tras vreo concluzie din aceasta? Doamnă comisar, această criză nu a fost provocată de un dezastru natural, de un tsunami sau de un alt asemenea eveniment, ci de o serie de decizii greşite şi de o politică agricolă în esenţă eşuată. Dacă ne uităm spre viitor, ce le puteţi promite agricultorilor? Cum vor evita aceştia o criză similară în viitor? Aş dori să aud un răspuns clar şi detaliat de la dumneavoastră.
<P>
Următoarea întrebare. Aţi afirmat ieri la audierea în faţa comisiei că statele membre pot utiliza fără restricţii această sumă de bani. Ce înseamnă exact acest lucru? Vor fi capabile statele membre să repartizeze banii în mod echitabil, astfel încât aceştia să nu ajungă la întreprinderile sau exploataţiile agricole mari, ci la micile exploataţii agricole, la exploataţiile agricole familiale, care au cea mai mare nevoie de bani şi a căror existenţă depinde de aceştia? Aceşti agricultori au ajuns într-o situaţie disperată. Cealaltă mare categorie care ar trebui avută în vedere o reprezintă agricultorii din noile state membre, în special micile exploataţii agricole. Ce soluţie propuneţi pentru a elimina această discriminare intolerabilă care rezultă din faptul că, spre exemplu, noi, ungurii, am dat tot ce aveam Uniunii Europene, însă am primit doar o mică parte din subvenţii? Cum şi când vor fi eliminate nedreptatea şi inechitatea?
<SPEAKER ID="451" NAME="Giovanni La Via" AFFILIATION="PPE">
(IT) Domnule preşedinte, doamnă Fischer Boel, doamnelor şi domnilor, salut decizia dnei comisar de a prezenta în faţa Parlamentului pachetul de măsuri pentru sectorul produselor lactate.
<P>
În ceea ce priveşte conţinutul măsurilor propuse, deşi lipsesc detaliile operaţionale, consider că lucrurile se îndreaptă în direcţia corectă, spre soluţionarea problemelor cu care se confruntă în prezent agricultorii noştri. Cu toate acestea, cred că măsurile propuse nu pot rezolva singure aceste probleme. În ciuda acestui fapt, consider că este vital să votăm în favoarea propunerii de modificare a articolelor 78 şi 79 din Regulamentul (CE) nr. 1234/2007.
<P>
În privinţa articolului 186 din acelaşi Regulament OCP, aş semnala în primul rând faptul că literele a) şi b) ale acestui articol prevăd niveluri diferite de protecţie pentru produse diferite, intervenindu-se pentru anumite produse atunci când preţurile cresc şi scad semnificativ, în timp ce pentru alte produse - carne de porc, ulei de măsline şi altele - se intervine doar atunci când preţurile cresc semnificativ. Găsesc inacceptabilă această discrepanţă.
<P>
Aş dori să prezint, tot în numele Grupului Partidului Popular European (Creştin Democrat), un amendament prin care se va impune Comisiei să informeze Parlamentul înainte de a întreprinde măsurile prevăzute de articolul 186 şi cred că acest amendament este compatibil cu propunerea pe care tocmai a prezentat-o Grupul Alianţei Progresiste a Socialiştilor şi Democraţilor din Parlamentul European.
<P>
În ultimul rând, solicit Comisiei să majoreze, astfel cum prevede rezoluţia din 17 septembrie a Parlamentului, valoarea ajutorului de minimis pentru toate sectoarele de producţie, indiferent de plafoanele naţionale actuale.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Domnule preşedinte, doamnă comisar, din nefericire cunoaştem cu toţii situaţia gravă în care se găseşte sectorul produselor lactate din Europa. Grupul politic din care fac parte a solicitat luni de-a rândul adoptarea unor măsuri urgente pentru salvarea miilor de agricultori ameninţaţi de faliment. Am adoptat propriile iniţiative şi am susţinut iniţiative ale altor grupuri politice în acest scop.
<P>
Nu ne rămâne decât să salutăm iniţiativele Comisiei, chiar dacă le considerăm neadecvate. Acesta este, de asemenea, motivul pentru care Grupul Alianţei Progresiste a Socialiştilor şi Democraţilor din Parlamentul European a votat în această dimineaţă în favoarea procedurii de urgenţă care ne-a fost prezentată. Cu toate acestea, propunem şi pretindem ca Parlamentul European să fie informat în permanenţă cu privire la măsurile care vor fi adoptate în următoarele zile, în temeiul competenţelor pe care le transferăm Comisiei. Vom face în continuare tot ce ne stă în putinţă pentru a restabili echilibrul pieţei, pentru a asigura un randament corespunzător producătorilor, astfel cum s-a reiterat prin Tratatul de la Lisabona.
<SPEAKER ID="453" NAME="Marit Paulsen" AFFILIATION="ALDE">
(SV) Domnule preşedinte, evident este necesară luarea unor măsuri prompte atunci când anumite sectoare sunt afectate de crize, astfel cum s-a întâmplat în sectorul bancar, sectorul auto şi sectorul produselor lactate. Însă crizele sunt recurente. Poate că data viitoare nu va mai fi vorba despre produsele lactate. Poate că va fi vorba de cereale sau de alte produse.
<P>
Dacă-mi permiteţi să duc discuţia puţin mai departe de subiectul efectiv al acestei dezbateri, trebuie să încetăm să abordăm doar problemele imediate. Trebuie să găsim de asemenea timpul, energia şi voinţa politică de a stabili o Politică Agricolă Comună pentru Europa, o politică puternică, durabilă, flexibilă, care să înlăture consecinţele cele mai grave ale instabilităţii preţurilor la care ne putem aştepta. Îmi doresc un mediu rural viabil în Europa, însă mediul rural nu poate supravieţui fără agricultori şi fără animale!
<SPEAKER ID="454" NAME="Martin Häusling" AFFILIATION="Verts/ALE">
(DE) Domnule preşedinte, din păcate domnul Bové nu poate fi prezent în seara aceasta, de aceea iau din nou cuvântul. Doresc să adresez doamnei comisar mai multe întrebări. Crede cu adevărat că plata acestor sume va pune capăt protestelor? După cum am afirmat anterior, consider că decizia luată de Parlament în această dimineaţă este egală cu acordarea unui cec în alb Comisiei, deoarece noi nu ştim ce va face cu acesta. Repet: Comisia nu este o parte a soluţiei problemei, ci este o parte a problemei înseşi. Îmi menţin această opinie.
<P>
Totuşi, voi accepta pur şi simplu decizia - deoarece trebuie să vedeţi faptele aşa cum sunt şi aceasta este ceea ce s-a decis - şi aş dori să le spun celorlalţi deputaţi că trebuie să limităm aceste măsuri. Ar trebui să le limităm la o perioadă uşor de gestionat, astfel încât Parlamentul să revină din nou la cârmă.
<P>
Mai am o întrebare pentru dumneavoastră, doamnă comisar, fiindcă se afirmă în mod repetat despre toate programele că trebuie să continuăm să promovăm restructurarea. Ce înţelegeţi prin restructurare? Consideraţi într-adevăr că este bine să oferim bani pentru a-i încuraja, de fapt, pe micii agricultori să renunţe, astfel încât să putem oferi bani exploataţiilor agricole mari? Această politică nu mai este un mijloc eficient pentru atingerea unui scop. Trebuie să ne asigurăm că utilizăm banii pentru obiective specifice, mai precis în regiunile dezavantajate, pentru a menţine structurile din regiunile cele mai ameninţate.
<SPEAKER ID="455" NAME="João Ferreira" AFFILIATION="GUE/NGL">
(PT) Domnule preşedinte, doamnă comisar, propunerea prezentată de Comisie confirmă eşecul politicii sale în sectorul produselor lactate, dar lasă neatinse orientările de bază ale politicii sale dezastruoase în acest sector. Suma de care aţi vorbit reprezintă o sumă mult prea mică faţă de cea necesară pentru a compensa scăderea preţurilor cu care se confruntă producătorii.
<P>
Contrar celor susţinute, trebuie să inversăm tendinţa spre prăbuşire a PAC, în cadrul căreia reformele succesive au demontat instrumentele de reglementare a pieţei, a cotelor şi a drepturilor de producţie, aducând mii de producători în situaţia de a abandona, treptat, sectorul. Zeci de mii de locuri de muncă sunt ameninţate: familii întregi care depind de agricultură, în special de sectorul produselor lactate. Sunt în joc regiuni vaste, unde pământurile vor fi treptat abandonate, cu grave consecinţe sociale şi ecologice.
<P>
Toate acestea impun o intervenţie imediată pentru restabilirea unor preţuri echitabile pentru producători, însă aceasta necesită mai multe resurse decât cele puse la dispoziţie în acest moment. În primul rând, repetăm, situaţia cere măsuri cu o sferă de aplicare mai amplă, care nu au doar un caracter paliativ, precum anularea creşterii anuale a cotelor de lapte, revenirea la nivelurile anterioare deciziei privind creşterea acestora şi abrogarea deciziei de abolire a sistemului de contingente în 2015.
<SPEAKER ID="456" NAME="Diane Dodds" AFFILIATION="NI">
Domnule preşedinte, ca majoritatea deputaţilor acestei Camere, am votat astăzi în favoarea procedurii de urgenţă în legătură cu articolul 186. Orice ajutor financiar în sectorul produselor lactate este imperativ pentru supravieţuirea acestuia, în special pentru supravieţuirea micilor exploataţii agricole familiale, precum cele din Irlanda de Nord.
<P>
Doamnă comisar, dacă, aşa cum afirmaţi, aveţi nevoie de modificarea articolului 186 pentru a aloca fondul de 280 de milioane de euro, atunci vă puteţi baza pe întreaga mea susţinere. Sperăm doar că banii vor fi plătiţi şi distribuiţi rapid. Mulţi agricultori au aşteptat prea mult ajutorul necesar.
<P>
Totuşi, sunt copleşită de propunerile privind articolele 65-84. Este aproape o certitudine faptul că aceste propuneri nu vor avea niciun impact în Regatul Unit şi am o serie de întrebări legate de acestea, în special fiindcă impresia mea este că se vor crea condiţii inegale între regiunile din Europa, ceea ce pare contradictoriu din perspectiva politicii actuale a Comisiei.
<SPEAKER ID="457" NAME="Christophe Béchu" AFFILIATION="PPE">
(FR) Domnule preşedinte, politicile trebuie să fie coerente. În ultimele săptămâni, mulţi dintre cei din această Cameră au solicitat măsuri din partea Comisiei. Când ni se propun soluţii, votăm în favoarea lor, chiar dacă - sunt de acord cu ceea ce s-a spus - acestea vin cu întârziere şi chiar dacă au fost obţinute prin poziţiile adoptate atât de Parlamentul European, cât şi de miniştri.
<P>
Această sumă, care va fi utilă doar pe termen foarte scurt, nu rezolvă, după cum mulţi au spus, problemele pe termen lung privind modul de abordare a planului de eliminare a cotelor. Nu vom putea contracara şi preveni repetarea crizelor în sectorul produselor agricole fără o reglementare a producţiei şi fără instrumente de control sau fără o combinaţie între acestea.
<P>
Totuşi, nu acesta este obiectul discuţiei din această seară. Principala chestiune care trebuie discutată în această seară se referă la articolul 186. Doamnă comisar, am o întrebare simplă: concret, ce se urmăreşte prin articolul 186, începând de când şi în ce mod?
<SPEAKER ID="458" NAME="Iratxe García Pérez" AFFILIATION="S&amp;D">
(ES) Domnule preşedinte, doamnă comisar, în urmă cu o lună am dezbătut o rezoluţie a Parlamentului şi propunerile privind intervenţia în sectorul produselor lactate. Astăzi abordăm două măsuri noi: schimbarea modului de gestionare a cotelor şi măsura privind articolul 186, măsuri pe care suntem de acord să le definitivăm de urgenţă, astfel cum aţi solicitat.
<P>
Totuşi, doamnă comisar, sectorul trebuie considerat în ansamblul său şi nu este în regulă să avem atât de puţine propuneri într-o chestiune pe care o avem în discuţie de câteva luni.
<P>
Solicităm soluţii europene comune. În această privinţă, creşterea ajutorului minim pentru toate sectoarele va crea inegalităţi între statele membre şi va face dificilă aplicarea uniformă a PAC.
<P>
Încă o remarcă înainte să închei: se are în vedere un ajutor de 280 de milioane de euro, pe care, desigur, îl salutăm, însă aş dori să vă reamintesc, doamnă comisar, că Parlamentul a adoptat o rezoluţie invocând necesitatea unui fond suplimentar de 600 de milioane de euro pentru a contracara criza din sectorul produselor lactate.
<SPEAKER ID="459" NAME="Britta Reimers" AFFILIATION="ALDE">
(DE) Domnule preşedinte, doamnelor şi domnilor, în calitate de agricultor, consider că propunerea prezentată cu privire la modificarea articolelor 78 şi 79 reprezintă o abatere din partea Comisiei de la drumul parcurs corect până în acest moment către reforma agriculturii, în detrimentul exploataţiilor agricole eficiente şi cu perspective de viitor.
<P>
Este periculos să intervenim doar din dorinţa de a face ceva, când suntem atât de aproape de eliminarea regimului cotelor de lapte, un regim care îi dezavantajează considerabil pe producătorii de lactate. De asemenea, acest regim nu mai este de actualitate în contextul actual, în care piaţa începe, în cele din urmă, să se redreseze. Prin urmare, resping acest amendament.
<P>
Este uşor de remarcat tentativa Comisiei de a profita, în interesul propriu, de apelul lansat de Parlament privind adoptarea de măsuri urgente. Scopul său este de a-şi asigura, cu puţin timp înainte de intrarea în vigoare a Tratatului de la Lisabona, competenţa permanentă de a acţiona în temeiul articolului 186, fără a necesita aprobarea Parlamentului. Prin urmare, resping acest amendament.
<P>
Totuşi, aş putea accepta ca Parlamentul să acorde Comisiei competenţa de a acţiona pentru o perioadă limitată de timp, în situaţii de criză. La rândul său, Parlamentul ar avea această competenţă în momente viitoare de criză, cu efect foarte rapid, prin intermediul articolului 142 din Regulamentul său de procedură.
<SPEAKER ID="460" NAME="Richard Ashworth" AFFILIATION="ECR">
Domnule preşedinte, industria produselor lactate se află într-o situaţie de criză şi doresc să mulţumesc şi să o felicit pe doamna comisar pentru măsurile luate, pe care le consider foarte adecvate. Consider că suma de 280 de milioane de euro este realistă şi va fi salutară pentru industria produselor lactate. Afirm cu convingere că este necesară acordarea competenţelor în temeiul articolului 186, pentru a oferi în timp util acest beneficiu producătorilor, de aceea voi susţine propunerea. Susţin propunerea, deşi prefer să limităm această concesie la o perioadă până cel târziu în 2013.
<P>
Însă am anumite rezerve în ceea ce priveşte regimurile naţionale de răscumpărare a cotelor, care înţeleg că vor include competenţe de majorare a taxelor percepute de la producătorii care depăşesc cotele. Consider că acesta este un mod de penalizare a producătorilor eficienţi şi cu potenţial - de cele mai multe ori tinerii, care sunt chiar viitorul acestui sector - şi cred că transmite mesajele greşite.
<P>
Piaţa este instabilă, iar acest sector nu are nevoie de reacţii pe termen scurt, ci de o strategie pe termen lung. Sunt un susţinător fidel al doamnei comisar pentru viziunea sa pe termen lung asupra sectorului agricol şi aş încuraja-o să continue pe acest drum, al strategiilor pe termen lung şi nu al reacţiilor pe termen scurt.
<SPEAKER ID="461" NAME="Jarosław Kalinowski" AFFILIATION="PPE">
(PL) Domnule preşedinte, sper că producătorii de lapte au depăşit momentul cel mai dificil al crizei. Această speranţă este întărită de decizia de a sprijini producătorii de lapte cu suma de 280 de milioane de euro anul viitor. Totuşi, persistă o întrebare fundamentală: ce măsuri trebuie luate pe termen lung în privinţa producţiei de lapte şi a producătorilor de lapte? Cea mai importantă întrebare în această chestiune este ce se va întâmpla cu cotele producţiei de lapte.
<P>
În prezent există două abordări. Prima, care reprezintă efectul revizuirii politicii agricole comune, prevede creşterea treptată a cotelor de producţie şi vizează eliminarea acestora în 2015. A doua abordare, inclusă în prezenta propunere a Comisiei Europene, vizează limitarea ofertei de lapte printr-o nouă metodă de calculare a impunerii pentru depăşirea cotei naţionale. Aceste două abordări se contrazic reciproc.
<P>
Personal, sunt în favoarea menţinerii cotelor, însă doar în condiţiile în care distribuirea cotelor între ţările şi producătorii din UE se bazează pe criterii obiective şi echitabile. Stabilirea şi adoptarea acestor criterii obiective şi echitabile este foarte dificilă, însă merită să încercăm. Dacă vorbim de extindere - susţin în totalitate extinderea domeniului de aplicare a articolului 186, însă sunt de părere că aceasta ar trebui însoţită de o definire a rolului Comisiei şi a instrumentelor pe care le poate utiliza.
<SPEAKER ID="462" NAME="Alan Kelly" AFFILIATION="S&amp;D">
Domnule preşedinte, doresc să îi spun doamnei comisar următorul lucru: daca-mi permiteţi această butadă, în ceea ce priveşte criza laptelui Comisia a cam făcut-o de oaie, după cum se spune în Irlanda când cineva creează o adevărată încurcătură.
<P>
În urmă cu doar 18 luni, spuneaţi că preţul laptelui va creşte substanţial, însă, din contră, acesta a scăzut la jumătate în unele ţări. De aceea Comisia trebuie să poată interveni mai rapid pe piaţă şi moţiunea are un rol pozitiv din acest punct de vedere.
<P>
În circumscripţia mea din Irlanda, în Munster, multe exploataţii agricole din sectorul produselor lactate, exploataţii agricole mici sau mari, cu precădere exploataţiile agricole familiale, muncesc pentru a-şi asigura subzistenţa sau sunt în pragul falimentului. Sunt conştienţi de dificultăţile cu care se confruntă şi de sumele derizorii care le sunt oferite, în timp ce altora, cum ar fi băncile şi bancherii, li se acordă sume colosale pentru a fi salvaţi.
<P>
(Preşedintele l-a rugat pe vorbitor să vorbească mai rar)
<P>
Fondul de 280 de milioane de euro anunţat ieri este salutar, însă este doar un plasture peste o rană mult mai mare. În septembrie anul trecut, plenul a votat pentru punerea la dispoziţie a 600 de milioane de euro. În spiritul solidarităţii, în special cu micii agricultori, trebuie să menţinem această cifră. Următoarea prioritate a Comisiei trebuie să fie aceea ce a aborda chestiunea ofertei de lapte, în ansamblul ei. Cred cu tărie acest lucru. Până atunci ne vom mai confrunta cu probleme şi vom rămâne în curând fără plasturi.
<SPEAKER ID="463" NAME="Elisabeth Jeggle" AFFILIATION="PPE">
(DE) Domnule preşedinte, doamnă comisar, într-adevăr ar trebui să includem laptele în domeniul de aplicare a articolului 186 şi sper că mâine vom realiza acest lucru. Nu putem să îi reproşăm în permanenţă Comisiei pentru că acţionează prea lent, pentru că întârzie luarea măsurilor, pentru că vede întotdeauna o speranţă acolo unde nu există în realitate.
<P>
Comisia are acum şansa de a acţiona rapid şi ar trebui să îi acordăm această şansă, în acelaşi timp arătându-ne permanent dispuşi să o tragem la răspundere. Amendamentul depus de domnul Deß în numele Grupului Partidului Popular European (Creştin Democrat) ne va permite să facem acest lucru împreună. Cele 280 de milioane de euro despre care aţi vorbit mulţi dintre dumneavoastră nu sunt decât o picătură în ocean. Cu toate acestea, trebuie să recunoaştem că suntem la sfârşit de an fiscal. Trebuie să înţelegem că pur şi simplu nu mai există fonduri disponibile.
<P>
Cum să rezolvăm toate aspectele problemei? Ne dorim ca cele 280 de milioane de euro să ajungă la producătorii de lactate cel mai grav afectaţi de criză. Vorbim despre piaţa laptelui, însă la mijloc sunt oameni în carne şi oase şi zone rurale despre care spunem întotdeauna că dorim să le protejăm atunci când dezbatem alte subiecte. Doamnă comisar, sprijiniţi fondul pentru produsele lactate! În această după-amiază, în dezbaterea despre buget, comisarul s-a declarat în favoarea acestui fond şi vreau s-o spun foarte clar. Am fost foarte mulţumită de acest lucru. Avem de asemenea nevoie urgentă de acest semnal şi aceşti bani, la rândul lor, sunt cuprinşi în bugetul pentru 2010.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Domnule preşedinte, doamnă comisar, şi eu sunt încântată de aprobarea procedurii de urgenţă în această Cameră, deoarece consider că includerea laptelui în articolul 186 este oportună şi importantă.
<P>
Am susţinut că o situaţie atât de gravă precum cea din sectorul produselor lactate impune luarea unor măsuri urgente pentru protejarea acestui sector, din motive atât economice, cât şi sociale. Provin dintr-o ţară, Portugalia şi dintr-o regiune, Azore, unde sectorul produselor lactate este foarte important şi reprezintă o componentă esenţială a acestor regiuni care, din punct de vedere social, sunt destul de fragile şi în care, de fapt, ar fi vital ca sistemul de contingente să fie menţinut şi după anul 2015.
<P>
Măsurile propuse aici sunt oarecum superficiale, însă, cu toate acestea, sunt necesare şi imperative. Şi pe mine mă îngrijorează modul în care Comisia va uza de noile competenţe care i se vor acorda, mai ales fiindcă a tratat cu multă lejeritate această criză, propunând măsuri ineficiente, cu mare întârziere şi doar la presiuni intense. Având în vedere acest lucru, Comisia ar trebui să prezinte o anexă la articolul 186, care să prevadă măsuri ce pot fi utilizate pentru o intervenţie radicală în sectorul produselor lactate, astfel încât să se asigure sustenabilitatea acestuia.
<SPEAKER ID="465" NAME="Peter Jahr" AFFILIATION="PPE">
(DE) Domnule preşedinte, doamnă comisar, salut moţiunea dumneavoastră. Totuşi, ţin să critic un singur lucru, anume programul de răscumpărare voluntară a cotelor de lapte.
<P>
Un astfel de program, dacă va avea succes, trebuie să fie obligatoriu, nu voluntar. Consider că acest mecanism voluntar de răscumpărare a cotelor de Iapte este contraproductiv. Am această părere nu numai pentru că acest mecanism va însemna iniţial să menţinem creşterea cotelor, care va fi foarte dificil de frânat ulterior. Prin răscumpărarea cotelor de lapte le vom atribui din nou o valoare financiară, iar principalul efect va fi acela că va afecta capacitatea de repartizare justă. Consider că este de datoria mea să resping orice măsură care împiedică repartizarea justă. În special în perioada de eliminare treptată a cotelor de lapte, repartizarea justă este un instrument necesar care le permite exploataţiilor agricole individuale să se orienteze mai bine pe piaţă.
<P>
Din motivele pe care le-am menţionat, voi fi nevoit să resping această parte a moţiunii, deşi voi vota în favoarea moţiunii în ansamblu.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Domnule preşedinte, doamnă comisar, doamnelor şi domnilor, este adevărat că vom adopta măsuri care vizează soluţionarea parţială a crizei din sectorul produselor lactate.
<P>
Toţi cei prezenţi aici sunt la curent cu situaţia agricultorilor din sectorul creşterii animalelor şi ştiu ce înseamnă aceste măsuri pentru ei şi pentru familiile lor.
<P>
Agricultorii noştri nu îşi doresc să fie subvenţionaţi în permanenţă. Ceea ce ne cer este să le asigurăm condiţii demne de muncă, posibilitatea de a-şi vinde produsele la preţuri respectabile, juste, care să răsplătească efortul şi investiţia realizată.
<P>
Doamnă comisar, pe lângă încurajarea şi încrederea pe care le putem oferi agricultorilor noştri prin aceste măsuri, avem în vedere reforme viitoare, reforme majore, care urmează să fie dezbătute în Parlament.
<SPEAKER ID="467" NAME="Mairead McGuinness" AFFILIATION="PPE">
Domnule preşedinte, cuvintele cele mai importante pe care le-am auzit de la doamna comisar sunt acelea referitoare la faptul că preţurile pieţei au început să crească. Trebuie să recunoaştem acest lucru în această Cameră şi să ne asigurăm că agricultorii beneficiază de această creştere. Vorbim despre o sumă de 280 de milioane de euro disponibilă, însă orice cent în plus pe care îl primesc valorează mult mai mult decât plăţile distribuite către aceştia. Acesta este cel mai important lucru.
<P>
Cred că sunt importante criticile majore aduse Comisiei. Trebuie să recunoaştem că intervenţia şi restituirile la export au avut rolul de a menţine preţurile, chiar şi acel preţ teribil de mic pentru producători, de aceea consider că anumite critici sunt inutile şi prea dure. Susţin extinderea domeniului de aplicare a articolului 186, dacă aceasta este necesară pentru plata celor 280 de milioane de euro, sumă pe care nu o consider semnificativă, ci mai degrabă simbolică.
<P>
Să analizăm învăţămintele desprinse din această situaţie. Trebuie să analizăm ce se va întâmpla cu reforma PAC după anul 2013; grupul la nivel înalt se concentrează asupra acestui aspect. Aş spune grupurilor politice care susţin în această seară finanţarea produselor lactate: asiguraţi-vă că, după 2013, veţi susţine şi o politică agricolă comună, finanţată corespunzător; altfel, cuvintele dumneavoastră sunt fără sens.
<SPEAKER ID="468" NAME="José Bové" AFFILIATION="Verts/ALE">
(FR) Domnule preşedinte, îmi cer scuze, trebuia să ajung mai devreme, însă am fost reţinut. Am explicat ascultătorilor francezi ce s-a întâmplat ieri la Luxembourg.
<P>
Părerea mea este că decizia Consiliului este greşită, deoarece singurul cuvânt care apare în text este "restructurare". În Franţa am ajuns să avem în prezent mai puţin de 88 000 de producători de lapte, faţă de 480 000 în 1984.
<P>
Astăzi ni se spune că şi mai mulţi producători trebuie forţaţi să îşi înceteze activitatea şi că banii care vor fi recuperaţi - aşa apare în text - vor fi folosiţi pentru producătorii care şi-au depăşit cota. Producţia se va concentra astfel şi mai mult, iar producătorii de lapte din zonele cele mai dificile vor fi forţaţi să-şi înceteze activitatea. Aceasta este o abordare greşită.
<P>
Fondul acordat, cele 280 de milioane de euro - cifra a fost deja menţionată - echivalează cu 50 de euro pe lună pentru fiecare exploataţie agricolă, timp de un an. Este o nimica toată; aproape că este o sfidare în raport cu criza cu care se confruntă producătorii.
<P>
În final, referitor la articolul 186, aş dori să spun că, într-un moment în care ne îndreptăm spre aplicarea codeciziei în materie de chestiuni agricole, este inacceptabil să se acorde din nou Comisiei competenţe, un cec în alb.
<SPEAKER ID="469" NAME="Rareş-Lucian Niculescu" AFFILIATION="PPE">
Doresc să-i adresez o întrebare doamnei comisar, căreia, de altfel îi mulţumesc pentru prezenţa domniei sale în faţa Parlamentului. Aţi spus că fondurile promise pentru fondurile de susţinere al sectorului laptelui vor fi repartizate statelor membre potrivit unui criteriu istoric, adică pe baza cotelor negociate, însă multe state membre acuză nedreptăţi în privinţa acestor cote. De altfel, acesta este motivul pentru care multe state membre insistă pentru liberalizarea pieţei. De exemplu, unele state nu pot produce nici măcar cât să acopere consumul propriu. Nu consideraţi că folosirea unui criteriu istoric va perpetua aceste nedreptăţi...
<P>
(Preşedintele întrerupe oratorul)
<P>
Am să rezum întrebarea pentru a nu depăşi prea mult timpul alocat. Doamna comisar a spus că fondurile vor fi repartizate statelor membre potrivit criteriului istoric, însă multe state membre acuză nedreptăţi în privinţa cotelor în prezent alocate. De altfel, acesta este şi motivul pentru care insistă pentru liberalizarea pieţei. Nu credeţi că prin folosirea unui criteriu istoric s-ar perpetua aceste nedreptăţi?
<SPEAKER ID="470" NAME="Mariya Nedelcheva" AFFILIATION="PPE">
(BG) Doresc să salut decizia adoptată de Consiliu şi de Comisie cu privire la alocarea unui pachet suplimentar de subvenţii în valoare de 280 de milioane de euro pentru producţia de lactate în anul 2010. Aceasta transmite un semnal clar tuturor celor care suferă zi de zi consecinţele negative ale crizei. Îndemnul meu este ca acest răspuns adecvat să nu fie doar o soluţie economică izolată, ci să facă parte dintr-o strategie pe termen lung, bazată pe obiective, care să vizeze redresarea, stabilizarea şi dezvoltarea acestui sector în Europa. De aceea este important să se ia în considerare măsurile pe care le va adopta fiecare stat membru. Aş dori să atrag atenţia asupra faptului că Bulgaria poate accepta doar parţial propunerile de modificare a Regulamentului 1234. Insistăm să se menţioneze în mod explicit în proiect că statele membre îşi pot exercita în mod discreţionar atribuţiile de gestionare a cotelor de lapte naţionale. Este importantă menţinerea opţiunii de a alege regimul existent de răscumpărare şi redistribuire a cotelor de lapte prin rezerva naţională. Nu ne putem permite nici să reţinem, nici să colectăm plăţi de la producători, întrucât sectorul bulgar este în proces de modernizare. În caz contrar, producătorii bulgari nu vor fi competitivi nici după 2015.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Domnule preşedinte, acceptăm cu plăcere, desigur, aceste soluţii noi destinate să vină în sprijinul agricultorilor, inclusiv a celor din Polonia. Totuşi, trebuie să ne amintim că atunci când vorbim despre bani - şi despre bani vorbim acum - este important modul în care aceştia sunt distribuiţi. Banii ar trebui să ajungă la cei care resimt cel mai puternic efectele crizei, fiindcă nu voi fi de acord cu o politică prin care acordăm tuturor o sumă egală, ceea ce înseamnă o sumă mică, astfel încât în realitate, la propriu vorbind, nu ajutăm pe nimeni.
<P>
În al doilea rând, aş dori, dacă-mi permiteţi, să mă refer la trecut înainte să revin, în câteva momente, la viitor. Sunt sigur că vă amintiţi de perioada minunată, în urmă cu mai mult de un an, când agricultorii primeau un preţ foarte bun pentru lapte. În acelaşi timp, beneficiau de subvenţii semnificative din partea Uniunii Europene, pentru modernizarea sectorului produselor lactate. De aceea este important să planificăm viitorul bazându-ne pe această experienţă şi să tragem concluzii din greşelile noastre, fiindcă s-au făcut, cu siguranţă, greşeli. Este, de asemenea, important să ne gândim la modul în care planificăm dezvoltarea acestui sector, întrucât sunt disponibile fonduri atât ca subvenţii directe, cât şi pentru dezvoltarea zonelor rurale. În plus, avem la dispoziţie şi instrumentul cotelor de lapte.
<SPEAKER ID="472" NAME="Czesław Adam Siekierski" AFFILIATION="PPE">
(PL) Doamnă comisar, aş dori să vă adresez următoarea întrebare: În ce scop intenţionează Comisia să cheltuiască cele 280 de milioane de euro? Pentru continuarea restructurării sau, poate şi mai bine, aşa cum au dorit 21 de state membre, pentru injectarea de fonduri pe piaţă, pentru mecanisme de piaţă? De fapt, agricultorii doresc ca banii să fie utilizaţi pentru mecanisme de sprijin. În prezent, agricultorii nu mai pot contracta împrumuturi şi nu îşi mai pot îmbunătăţi productivitatea. Agricultorii nu pot, în acest moment, să continue procesul de modernizare pentru că nu mai au lichidităţi. Nu sunt dispuşi să achiziţioneze acum frigidere sau maşini de muls, fiindcă nu este momentul potrivit pentru alte investiţii. Cele 280 de milioane de euro reprezintă mai puţin de 2 euro pe tonă de lapte produs în Uniunea Europeană.
<P>
Propunând aşa-numitul "mecanism de gestionare a regimului de cote", Comisia Europeană doreşte în realitate să limiteze producţia. Ar trebui să analizăm dacă nu vom vedea repetându-se situaţia apărută după reforma de pe piaţa zahărului, în urma căreia avem acum probleme cu oferta acestei resurse. Consideraţi că este momentul să se restricţioneze producţia laptelui sau a cerealelor? Sunt sigur că nu este ceea ce ne dorim.
<SPEAKER ID="473" NAME="Herbert Dorfmann" AFFILIATION="PPE">
(DE) Domnule preşedinte, doamnă comisar, remarc cu mulţumire, doamnă comisar, că în doar câteva săptămâni de la adoptarea, de către această Cameră, a unei rezoluţii cu privire la lapte, aţi prezentat măsuri care vin în întâmpinarea solicitărilor noastre. Sunt de acord cu propunerea referitoare la articolul 186, inclusiv cu limita de timp, care mi se pare rezonabilă. Sunt, de asemenea, în favoarea propunerii de acordare diferenţiată a cotelor.
<P>
Trebuie să spun însă că propunerea privind răscumpărarea cotelor mă nedumereşte. Chiar dumneavoastră aţi spus, săptămâni şi luni de-a rândul, că această criză nu este generată de sistemul de contingente şi, având în vedere acest lucru, sunt de părere că această propunere de răscumpărare nu este întru totul coerentă. În final, aş dori să adaug că nu putem trage linie acum. Trebuie să continuăm să luăm măsuri, mai ales cu privire la sectorul produselor lactate din zonele problematice, din zonele montane, în care pur şi simplu nu există nicio alternativă la activitatea de producţie de lapte.
<SPEAKER ID="474" NAME="Elisabeth Köstinger" AFFILIATION="PPE">
(DE) Domnule preşedinte, doamnă comisar, doamnelor şi domnilor, doresc, la rândul meu, să transmit sincere mulţumiri pentru cele 280 de milioane de euro. Sper, în primul rând, că cei 40 000 de producători de lactate din Austria vor beneficia cât mai mult de aceşti bani, pentru că au nevoie cu adevărat de aceştia. Cu siguranţă cunoaşteţi situaţia din regiunile montane şi situaţia micilor exploataţii agricole familiale.
<P>
Doamnă comisar, Austria s-a declarat întotdeauna împotriva eliminării treptate a cotelor. De acord, v-aţi ales calea şi aţi urmat-o în mod consecvent. Vom încerca, desigur, să îi pregătim pe agricultorii noştri şi să îi ajutăm cât mai mult posibil. Cu cea mai mare bunăvoinţă, nu pot înţelege propunerea dumneavoastră privind programul de răscumpărare voluntară a cotelor. Punând în practică acest program, vom ajunge la o creştere a valorii şi a preţului exact la nivelul cotelor pe care le eliminaţi. Cum să explicăm acest lucru agricultorilor din Austria?
<SPEAKER ID="475" NAME="Mariann Fischer Boel">
membră a Comisiei. - Domnule preşedinte, ascultând cu atenţie discuţia din această seară, din anumite discursuri s-ar putea trage concluzia că propunerea noastră reprezintă prima măsură pe care o luăm în sprijinul sectorului produselor lactate din Uniunea Europeană. Nimic mai fals. Cu siguranţă că cel puţin unii dintre dumneavoastră cunosc măsurile întreprinse începând cu luna ianuarie a acestui an, când am demarat măsurile privind depozitarea publică şi privată, intervenţia şi restituirile la export. Pe parcursul verii am luat o mulţime de măsuri, de aceea cred că ar trebui să elaborăm un raport special pentru a le arăta noilor deputaţi din acest Parlament ce s-a întreprins exact începând cu luna ianuarie a anului trecut.
<P>
Cu privire la punctele specifice din cele două propuneri de astăzi, sunt nevoită să repet că regimul de răscumpărare nu este o noutate. Acesta este deja la îndemâna statelor membre, care îl pot utiliza pentru a sprijini anumiţi producători de lactate în vederea încetării activităţii. Este o ofertă, de aceea evit să îi confer caracter de obligativitate; reprezintă o posibilitate de a-i sprijini pe agricultori în vederea încetării activităţii. Cota răscumpărată poate fi păstrată în rezerva naţională şi distribuită într-o etapă ulterioară, dacă statele membre doresc acest lucru. Aceasta a fost o parte a discuţiei.
<P>
Cealaltă parte, care a stârnit astăzi cel mai mare interes, se referă la articolul 186. Motivul introducerii producţiei de lactate în domeniul de aplicare a articolului 186 este necesitatea unei reacţii rapide. De aceea, nu văd niciun motiv pentru care producţia de lactate să nu poată fi inclusă în articolul 186, din moment ce alte produse specifice sectorului cărnii sunt deja incluse în acesta. Şi, în general, cei care se tem că i se va înmâna Comisiei un cec în alb pe care aceasta îl va folosi după bunul plac ar trebui să aibă în vedere faptul că articolul 186 este, în mod normal, prin natura sa, un mecanism foarte eficient care permite reacţii foarte rapide în sprijinul persoanelor aflate în dificultate. Aşa încât nu este vorba despre un cec în alb. Acest aspect se va discuta, după cum probabil ştiţi, în comisia de gestionare.
<P>
Am ascultat ideile dumneavoastră privind limitarea competenţelor la o perioadă de trei sau patru ani. Consider că o astfel de limitare descalifică producătorii de lactate - însă, desigur, am înţeles cele spuse de dumneavoastră.
<P>
De asemenea, cred că există multe idei greşite. Cele 280 de milioane de euro nu sunt destinate restructurării. Constituie doar o posibilitate de a efectua plăţile foarte rapid, imediat ce vor fi îndeplinite formalităţile, după primirea acceptului din partea reuniunii Ecofin din noiembrie şi după semnarea bugetului pentru 2010. Aceasta înseamnă că putem acţiona imediat, ceea ce nu va fi posibil fără modificarea articolului 186. Deci nu este vorba despre restructurare. După cum am afirmat anterior, se oferă statelor membre posibilitatea de a acorda plăţi din acest buget naţional celor care au cea mai mare nevoie de acestea.
<P>
Cum ar trebui distribuite? Am specificat foarte clar să distribuirea se va face în funcţie de producţie. Înţeleg că ar putea exista şi alte idei, însă dacă ne lansăm într-o discuţie internă despre modalitatea de distribuire, cred că nu am reuşi să o finalizăm nici până la sfârşitul anului viitor, deoarece ar exista atât de multe idei formidabile încât nu am ajunge niciodată la un numitor comun în această chestiune.
<P>
Voi răspunde la câteva dintre întrebările specifice. Aş dori să menţionez că organizaţiile de producători reprezintă o variantă excelentă. Sunt, de fapt, o necesitate. Am mai afirmat acest lucru în plen anterior, mai precis în cadrul discuţiilor referitoare la regimul fructelor şi legumelor. Dacă agricultorii îşi consumă timpul şi eforturile concurând unii cu alţii, în loc să concureze cu puternicul sector al comerţului cu amănuntul, ştiu deja cine va câştiga şi cine va pierde. De aceea le spun: uniţi-vă forţele pentru a avea o poziţie mult mai puternică în lanţul de aprovizionare cu alimente.
<P>
Sunt întru totul de acord cu faptul că ne confruntăm cu o problemă globală, că există un miliard de oameni privaţi de hrană, care nu au acces la nevoile zilnice de hrană. De aceea m-a mâhnit gestul agricultorilor europeni de a împrăştia laptele pe câmpuri, în contextul în care omenirea se confruntă cu foametea. Nu este cea mai bună imagine pentru agricultura europeană.
<P>
Trebuie să menţionez că am fost foarte impresionată de maniera în care şi-au gestionat timpul de vorbire doi deputaţi, domnul Bové şi domnul Häusling. Am remarcat cu atenţie cum au procedat. Nu ştiu dacă este o nouă procedură a Camerei ca un vorbitor să înlocuiască un altul şi să îşi continue discursul folosind adresarea directă. O metodă foarte inteligentă, trebuie s-o spun.
<P>
(Aplauze)
<SPEAKER ID="476" NAME="Preşedinte">
Acest punct a fost închis.
<P>
Votul va avea loc joi.
<P>
Declaraţii scrise (articolul 149 din Regulamentul de procedură)
<SPEAKER ID="477" NAME="Luís Paulo Alves  " LANGUAGE="PT">
Doamnă comisar, după ce ne-am străduit îndelung să obţinem aceste măsuri din partea Comisiei, nu suntem în situaţia de a respinge nicio contribuţie pe care o veţi aduce în această perioadă foarte dificilă pentru producătorii de lactate şi familiile lor. Din păcate, măsurile Comisiei au venit cu mare întârziere. Şi au venit doar datorită presiunilor intense exercitate de producătorii de lactate, de Parlamentul European şi de cele 21 de state membre. Voi face următoarele remarci cu privire la măsurile pe care le-aţi prezentat aici:
<P>
1: Fondul de 280 de milioane de euro este prea mic în comparaţie cu suma de 600 de milioane de euro considerată necesară în mod unanim de către Comisia pentru agricultură şi dezvoltare rurală, care este comisia cu expertiză tehnică şi politică în această chestiune. Această declaraţie de politică a fost aprobată de Parlamentul European însuşi. Prin urmare, nu putem considera suficientă jumătate din suma pe care, doar cu o lună în urmă, Parlamentul o considera necesară.
<P>
2: Includerea laptelui în domeniul de aplicare a articolului 186 acordă Comisiei un instrument operaţional care poate fi utilizat imediat, însă aceasta nu înseamnă că Parlamentul nu va mai monitoriza acest aspect. Încă mai avem nevoie de instrumente de reglementare a pieţei. Ar trebui să menţinem regimul cotelor şi să introducem transparenţă la nivelul lanţului de comercializare a laptelui. Fără aceste două instrumente, va fi imposibil să restabilim şi să asigurăm stabilitatea în zonele rurale din Europa.
<SPEAKER ID="478" NAME="Béla Glattfelder  " LANGUAGE="HU">
Salut măsurile propuse de Comisia Europeană în sprijinul producătorilor de lactate din Europa. Totuşi, aceste măsuri nu fac decât să reducă efectele crizei, însă nu le îndepărtează complet. Pentru a atinge acest obiectiv, deciziile privind creşterea cotelor de lapte ar trebui eliminate. Cu toate acestea, atât Comisia Europeană, cât şi Mariann Fischer Boel personal refuză să admită că s-au luat decizii greşite. Sunt de acord cu solicitarea agricultorilor europeni de a se renunţa la creşterea cotei.
<P>
De asemenea, mă opun abolirii complete a sistemului de contingente până în 2015. Mă alătur punctului de vedere al celei mai mari organizaţii de agricultori europeni COPA-COGECA, care consideră că piaţa produselor lactate trebuie reglementată şi după 2015. Lecţia importantă pe care trebuie să o învăţăm din actuala criză este aceea că piaţa produselor lactate trebuie reglementată. Fără această măsură, preţurile vor deveni imprevizibile. Producătorii europeni de produse lactate nu mai pot suporta pierderile generate de volatilitatea pe scară largă a preţurilor.
<P>
În legătură cu actualele măsuri de urgenţă, aş dori să atrag atenţia asupra faptului că majorarea subvenţiilor minime de la 7 500 de euro la 15 000 de euro poate genera probleme pentru statele membre aflate într-o situaţie bugetară mai dificilă. Temerea mea este că guvernele acestor ţări, precum guvernul Ungariei, nu vor putea acorda sprijinul la valoarea maximă. Prin urmare, se poate crea un dezavantaj concurenţial şi mai mare pentru agricultorii din aceste ţări.
<P>
Am încredere că prin votul asupra bugetului pentru 2010 care va avea loc joi, Parlamentul European va susţine propunerea de amendament prezentată de mai mulţi deputaţi, printre care mă număr şi eu, prin care s-ar majora sprijinul pentru programul privind distribuirea de lapte în şcoli.
<SPEAKER ID="479" NAME="Marine Le Pen  " LANGUAGE="FR">
Comisia Europeană a răspuns la demonstraţiile organizate săptămâni întregi de producătorii de lapte, în încercarea de a salva sectorul lovit de criză, prin crearea unui "fond al laptelui" în valoare de 280 de milioane de euro. Doamna Fischer Boel a cedat, în cele din urmă, presiunii, după ce a ignorat săptămâni în şir dificultăţile agricultorilor aflaţi în prag de faliment. Totuşi, această măsură financiară este derizorie şi nu face decât să-i liniştească pe producători pentru o perioadă scurtă. Ea nu va rezolva problema acestui sector care este pe cale de a dispărea odată cu desfiinţarea prevăzută a cotelor de lapte. Producătorii de lapte nu vor ajutoare sau subvenţii, ci o reglementare a pieţei care să le asigure condiţiile necesare pentru a-şi vinde laptele la preţuri care să le permită un trai demn, pe măsura eforturilor lor şi care să garanteze viitorul copiilor lor. În încăpăţânarea sa de a impune dogma concurenţei libere şi loiale, Uniunea Europeană va lăsa mii de agricultori la mila regulilor pieţei, fără niciun ajutor. Este acelaşi ultraliberalism care în fiecare lună lasă fără loc de muncă zeci de lucrători din sectorul industrial. Carnagiul trebuie oprit de urgenţă, în acest moment.
<SPEAKER ID="982" NAME="Csaba Sándor Tabajdi  " LANGUAGE="HU">
Salut acordul de principiu încheiat de miniştrii agriculturii la reuniunea consiliului de la Luxembourg, cu privire la acordarea unui ajutor specific în valoare de 280 de milioane de euro sectorului produselor lactate. La nivelul UE, aceasta înseamnă un cent în plus pe litru de lapte, ceea ce este o sumă absolut neglijabilă. După rezistenţa eroică opusă timp de mai multe luni, Comisia Europeană a cedat într-o mică măsură presiunii exercitate de agricultori, de cele 21 de state membre, printre care şi Ungaria, precum şi de Parlamentul European, care solicitaseră deja resurse suplimentare pentru acest sector în cadrul reuniunii informale de lunea trecută de la Bruxelles. În ciuda măsurilor tardive venite din partea UE, guvernul ungar a acţionat rapid în sprijinul producătorilor de lactate şi a depus toate eforturile pentru a-i ajuta, ţinând cont de resursele bugetare disponibile. Ungaria a sprijinit sectorul produselor lactate utilizând toate sumele care pot fi realocate ca parte a resurselor pentru dezvoltare rurală şi a Programului European de Dezvoltare Economică. În afară de noi, numai Letonia şi Malta mai au astfel de indicatori excepţionali. Producătorii unguri de produse lactate vor primi direct aproximativ 3,3 milioane de euro din fondul de 280 de milioane de euro, ceea ce echivalează, în mare, cu 890 de milioane HUF. Guvernul ungar va decide liber cum va utiliza aceşti bani. Comisia a sugerat doar că acest ajutor special ar trebui să ajungă la producătorii cu cele mai mari nevoi, ceea ce coincide cu obiectivele Ungariei. După aprobarea bugetului pentru 2010, această sumă va fi plătită la începutul anului viitor.
<CHAPTER ID="003">
Măsuri de executare (articolul 88 din Regulamentul de procedură): consultaţi procesul-verbal
<CHAPTER ID="007">
Aprobarea procesului-verbal al şedinţei precedente: a se vedea procesul-verbal
<CHAPTER ID="011-02">
2. Cambodgia, în special cazul lui Sam Rainsy
<SPEAKER ID="308" NAME="Președintele">
Următorul punct este dezbaterea cu privire la Cambodgia, în special cazul Sam Rainsy.
<SPEAKER ID="309" NAME="Marietje Schaake">
autoare. - Dle președinte, Sam Rainsy este un coleg al nostru, deputat în parlamentul din Cambodgia. Acest simplu fapt a condus la tentative de asasinat și la o serie de atacuri de natură politică și juridică din partea partidului aflat la putere, inclusiv o pedeapsă de 12 ani de închisoare. Se pare că partidul de conducere nu agreează faptul că Sam Rainsy denunță corupția și încălcările drepturilor omului.
<P>
Țin să reamintesc partidului de conducere că UE este cea mai importantă și singura instituție donatoare de fonduri pentru Cambodgia și că acest ajutor se subordonează respectării drepturilor omului și a libertăților fundamentale.
<P>
În 2006, Sam Rainsy a primit Premiul pentru libertate din partea Liberal International. El a primit acest premiu pentru apărarea libertăților pe care ni le exercităm cu toții aici, în Parlament. De aceea, solicit autorităților cambodgiene să pună în aplicare recomandările raportorului special al ONU pentru drepturile omului în Cambodgia.
<SPEAKER ID="310" NAME="Raül Romeva i Rueda">
autor. - Dle președinte, după cum s-a spus deja, Uniunea Europeană este singura și cea mai importantă instituție donatoare de fonduri pentru Cambodgia, iar acest lucru ne permite cât se poate de legitim să cerem autorităților cambodgiene nu doar să se angajeze în reforme politice și instituționale pentru a construi un stat democratic, în care să guverneze statul de drept și respectarea drepturilor și libertăților fundamentale, ci și să demonstreze voința de a combate efectiv flagelul endemic al corupției, despăduririle masive care generează strămutarea populației, acapararea terenurilor și turismul sexual, de a refuza actuala cultură a impunității și de a aduce în fața justiției pe toți cei implicați în astfel de activități.
<P>
De asemenea, garantarea expresiei politice corecte și libere, fără intimidări sau hărțuiri, reprezintă o necesitate. Mai exact, ar trebui să afirmăm că suntem cu toții alarmați de condamnarea la 12 ani de închisoare a liderului opoziției, Sam Rainsy, din cauza unui gest considerat a fi simbolic și pur politic. Acest fapt este deosebit de grav, deoarece verdictul respectiv l-ar împiedica pe Sam Rainsy să candideze la alegerile parlamentare din 2013 și ar avea consecințe dincolo de cazul Rainsy, întrucât este de natură să afecteze opoziția ca atare.
<SPEAKER ID="311" NAME="Véronique De Keyser" LANGUAGE="FR">
Dle președinte, avem de-a face cu o situație de urgență, dominată de cazul Sam Rainsy, o personalitate uneori controversată, dar acest lucru nu trebuie să ne facă să uităm adevărata miză democratică care se ascunde în spatele acestui caz.
<P>
Așadar, Rainsy, după cum s-a spus, este o personalitate liberală și un oponent al liderului Hun Sen. Dl Rainsy primise deja o condamnare la 18 luni de închisoare și a fost grațiat în 2006. De fapt, acesta îl acuzase pe Hun Sen de a fi comandat atacul cu grenadă din 1997.
<P>
În prezent, el a fost condamnat pentru infracțiunea - una simbolică, după cum s-a spus - de a fi deplasat bornele frontierei contestate dintre Vietnam și Cambodgia și de a fi distribuit hărți geografice așa-zise false. Doisprezece ani în contumacie este mult, dar, de fapt, reiese clar cum stau lucrurile. Se urmărește de fapt doar să-l împiedice pe acestea să participe la viitoarele alegeri din 2013, el fiind liderul celui de-al doilea partid de opoziție din țară.
<P>
Astfel, climatul politic din Cambodgia este tensionat, alegerile se apropie și manevrele electorale au început, însă există, de asemenea, o derivă autoritară și, țin să menționez, dincolo de cazul Rainsy, cazul reprezentanților unor ONG-uri care au fost urmăriți în justiție: deputata Mu Sochua, acuzată de calomnie la adresa primului-ministru, jurnalistul Hang Chakra, deținut pentru denunțarea corupției din anturajul vicepremierului Sok An etc.
<P>
Prin urmare, aș dori să reamintesc, așa cum au făcut-o și alții, că noi suntem donatori de fonduri, că am încheiat un acord de cooperare care stipulează că libertățile fundamentale trebuie respectate. Solicit totodată un plan de urgență umanitară pentru persoanele, categoriile afectate de criza din sectorul construcțiilor și textilelor. Acest lucru este la fel de important.
<SPEAKER ID="312" NAME="Charles Tannock">
autor. - Dle președinte, deși Cambodgia este pe hârtie o democrație pluralistă, reputata organizație Human Rights Watch afirmă că politicienii și jurnaliștii care critică guvernul se confruntă cu acte de violență și intimidări.
<P>
În plus, sistemul judiciar rămâne slab și supus influențelor politice. Ba mai mult, guvernul continuă să închidă ochii în ceea ce privește confiscările frauduloase ale terenurilor agricultorilor, exploatarea forestieră ilegală și jefuirea generalizată a resurselor naturale ale țării.
<P>
Sam Rainsy, liderul opoziției exilat în prezent în Franța, a fost condamnat în contumacie la 10 ani de închisoare. Așa-zisa infracțiune pe care a comis-o a fost aceea de a scoate la lumină cazurile de confiscare a terenurilor agricultorilor de către guvern, ca urmare a tratativelor cu țara vecină, Vietnam, în cursul cărora a fost acuzat de deplasarea granițelor dintre cele două țări.
<P>
Prin rezoluția de astăzi, ținem să reamintim guvernului cambodgian că dacă acesta dorește să aibă legături strânse cu UE, ar trebui să garanteze și să promoveze drepturile și libertățile fundamentale. În caz contrar, Cambodgia riscă să fie plasată în aceeași categorie de paria ca și Birmania în ochii comunității internaționale.
<SPEAKER ID="313" NAME="Monica Luisa Macovei">
autoare. - Dle președinte, dl Rainsy, liderul opoziției a fost condamnat în contumacie la 12 ani de închisoare. Procesul acestuia nu a respectat standardele internaționale ale unui proces echitabil și imparțial, condamnarea sa fiind motivată politic. Condamnări similare ale membrilor opoziției sunt la ordinea zilei și dovedesc faptul că nu există un sistem judiciar independent în Cambodgia. Aceste decizii ale curții îngrădesc drepturile omului, inclusiv libertatea de exprimare și dreptul la un proces echitabil.
<P>
Mă opun ferm condamnării lui Sam Rainsy și a colegilor săi, care își exercită libertatea de exprimare, și fac apel la guvernul cambodgian să înceteze actualele practici tiranice pe care le aplică. La nivel internațional, trebuie să reamintim Cambodgiei să depună eforturi în direcția democrației și să nu aplice legile în mod selectiv împotriva drepturilor individuale. În special, solicit Comisiei să-i transmită Cambodgiei să nu aplice noua legislație în materie de ONG-uri pentru a constrânge opoziția și societatea civilă.
<SPEAKER ID="314" NAME="Sari Essayah">
în numele Grupului PPE. - (FI) Dle președinte, tratamentul lui Sam Rainsy este doar vârful aisbergului în ceea ce privește controlul autoritar pe care îl manifestă partidul de conducere din Cambodgia în vederea exercitării puterii politice asupra unei instanțe pentru a reduce la tăcere criticile la adresa guvernului. Acest guvern, desigur, are ca principal obiectiv suprimarea societății civile și promovarea unui sistem de partid unic. Acest lucru se reflectă, de asemenea, în condamnarea dlui Rainsy, o încercare de a-l împiedica să participe la alegerile din 2013.
<P>
După cum s-a menționat deja aici, UE este singura și cea mai importantă instituție donatoare de fonduri pentru Cambodgia și, din acest motiv, este important ca în această rezoluție să nu ne mulțumim cu condamnarea numeroaselor încălcări ale drepturilor omului din această țară, a lipsei unui sistem judiciar viabil și a politizării forțelor armate. Trebuie să le reamintim în mod răspicat de acordul de cooperare dintre UE și Cambodgia și de articolul său 1, care prevede respectarea drepturilor omului. În cazul în care libertățile civile continuă să fie încălcate, vor trebui să existe consecințe, iar UE trebuie să condiționeze acordarea în continuare a ajutorului de o ameliorare clară a situației drepturilor omului.
<SPEAKER ID="315" NAME="Corina Crețu">
în numele grupului S&D. - (RO) Într-adevăr condamnarea la 12 ani de închisoare a liderului opoziției cambodgiene Sam Rainsy reprezintă o gravă încălcare a drepturilor omului și un indiciu elocvent al autoritarismului ce domină viața politică cambodgiană. După excluderea sa din adunarea națională și retragere de trei ori până acum a imunității sale parlamentare, după numeroase tentative de asasinat și zeci de susținători ai săi uciși, Sam Rainsy este condamnat acum în lipsă pentru protestele sale cu puternică încărcătură politică.
<P>
În fond, sentința pronunțată în septembrie are drept scop final împiedicarea liderului opoziției să candideze la alegerile de peste doi ani, ceea ce compromite în mod definitiv șansele de democratizare ale Cambodgiei. Cererii adresate guvernului cambodgian, prin această rezoluție, de a pune capăt persecuțiilor politice, doresc să-i adaug solicitarea către Înaltul Reprezentant al Uniunii Europene pentru Afaceri Externe de a-și exercita presiunile necesare asupra autorităților pentru a relua reformele politice și instituționale necesare instaurării unei democrații autentice.
<SPEAKER ID="316" NAME="Gerald Häfner">
în numele Grupului Verts/ALE. - (DE) Dle președinte, Cambodgia este o țară foarte frumoasă, cu o istorie măreață, însă această țară, dar și istoria sa, au fațetele lor întunecate. Cele mai recente probleme includ dispariția persoanelor, încarcerarea lor fără un proces în instanță, nivelurile ridicate ale corupției, acapararea ilegală a terenurilor și exploatarea abuzivă a pădurilor. Ceea ce ar trebui să ne preocupe cel mai mult în calitatea noastră de deputați în Parlamentul European este că persoanele care critică sau denunță aceste practici sunt târâte în stradă, supuse unor procese-simulacru și apoi încarcerate.
<P>
Sam Rainsy, liderul opoziției din Cambodgia, a fost supus unor persecuți grave și sistematice. Acesta a fost deja ales în parlament, dar apoi exclus în 1995. Totuși, a reușit să revină. Au existat mai multe atacuri împotriva sa în timpul curselor electorale, unul dintre acestea soldându-se cu 80 de morți. Am avut privilegiul de a-l vizita în Cambodgia. Am constatat că este o persoană foarte pașnică și un susținător declarat al democrației și drepturilor omului. Acum el a fost condamnat la 12 ani de închisoare pentru un gest simbolic, pe baza unor argumente nefondate.
<P>
Închiderea liderului opoziției înseamnă închiderea unei mari părți a populației țării care este reprezentată de această persoană. Închiderea liderului partidului de opoziție și împiedicarea acestuia de a participa la următoarele alegeri înseamnă blocarea procesului democratic și încălcarea drepturilor civile și a drepturilor omului. Consider că nu ar trebui să acceptăm această situație și solicit Comisiei să ceară ca, în special, prevederile articolului 1 din acordul de cooperare cu Cambodgia să fie respectate. Acesta menționează că respectarea drepturilor omului în Cambodgia trebuie să fie o condiție prealabilă pentru acordarea de ajutoare din partea Uniunii Europene.
<SPEAKER ID="317" NAME="Adam Bielan" LANGUAGE="PL">
Am avut de două ori șansa de a vizita Cambodgia. Prima oară am vizitat-o în urmă cu doi ani, împreună cu delegația Parlamentului European de observare a alegerilor parlamentare, iar a doua oară în urmă cu șase luni. Cambodgia este o țară care s-a dezvoltat foarte rapid în ultimii ani - mă refer la dezvoltare economică - așa cum, de fapt, este cazul și altor țări din această parte a lumii. Din nefericire, dezvoltarea economică rapidă din Cambodgia nu a fost însoțită de un proces de democratizare. Nu poate fi vorba de o democrație adevărată fără mijloace puternice de informare în masă, care să aibă un control asupra partidului aflat la putere, fără o opoziție puternică sau fără un sector puternic al ONG-urilor.
<P>
Condamnarea lui Sam Rainsy, care nicidecum nu este prima, este o lovitură în plus pentru opoziție. În cazul în care această condamnare este recunoscută, Sam Rainsy nu va putea să participe la următoarele alegeri parlamentare, cu toate că acesta se bucură de multă popularitate în țara sa. Condamnarea este ciudată prin faptul că după 30 de ani de la prăbușirea regimului Khmerilor Roșii, foarte mulți din liderii regimului din Cambodgia nu au fost încă judecați. Disputarea frontierei dintre Vietnam și Cambodgia cu siguranță nu ajută la stabilizarea regiunii, însă această chestiune ar trebui rezolvată prin mijloace politice, nu printr-o sentință judecătorească.
<SPEAKER ID="318" NAME="Elena Băsescu" AFFILIATION="PPE">
(RO) Este regretabil că tribunalele din Cambodgia încă utilizează arestarea ca instrument de intimidare a opozanților și disidenților politici. Cel mai adesea sunt vizați jurnaliștii, militanții pentru drepturile omului, precum și alte voci critice care promovează libertatea de exprimare.
<P>
Este evident că acuzațiile aduse lui Sam Rainsy au, mai degrabă, un caracter politic, decât unul penal. El a fost condamnat la 12 ani de închisoare în urma unui gest simbolic de protest față de modalitatea în care a fost trasată granița cu Vietnamul. Motivul real al condamnării pare a fi însă înlăturarea opoziției din cursa electorală pentru alegerile parlamentare din 2013.
<P>
Pe această cale doresc să fac apel la guvernul cambodgian să-și respecte angajamentele cu privire la consolidarea statului democratic. Trebuie să i se permită domnului Sam Rainsy, ca principal lider al opoziției, să-și reia îndatoririle în parlamentul cambodgian cât mai curând posibil. Astfel s-ar întrerupe evoluția către sistemul monopartid, unul periculos pentru respectarea drepturilor omului.
<SPEAKER ID="319" NAME="Eija-Riitta Korhola" AFFILIATION="PPE">
(FI) Dle președinte, decizia curții cambodgiene de a-l condamna pe liderul opoziției, Sam Rainsy, la 10 ani de închisoare pe baza unor acuzații legate de răspândirea de informații false și falsificarea de documente oficiale, precum și alte cazuri similare au antrenat preocupări justificate în Occident în ceea ce privește imparțialitatea și caracterul independent al sistemului juridic cambodgian.
<P>
Au existat încercări sistematice de a interpreta în mod superficial clauzele din legislație referitoare la răspândirea de informații false și calomnie, astfel încât să se împiedice activitatea opoziției și a ONG-urilor. Clauzele în discuție au fost de fapt folosite pentru a restricționa libertatea de opinie și de exprimare.
<P>
Deși nu putem trece cu vederea evoluțiile semnificative pe care Cambodgia le-a înregistrat după regimul Pol Pot, aș considera frustrant dacă guvernul cambodgian ar decide să finalizeze doar pe jumătate procesul de construcție a unui sistem democratic, așa cum, din nefericire, se întâmplă în multe țări. Cambodgia a semnat mai multe acorduri internaționale, inclusiv acordul de cooperare cu Uniunea Europeană, în vederea apărării drepturilor fundamentale ale poporului său și a aplicării principiilor democratice pe teritoriul său. Uniunea Europeană trebuie să ceară fără echivoc guvernului cambodgian să își respecte angajamentele.
<SPEAKER ID="320" NAME="Cristian Dan Preda" AFFILIATION="PPE">
(RO) Este vorba, în cazul lui Sam Rainsy, cum s-a spus, de două condamnări. Pe lângă cea mai veche de doi ani de zile, s-a adăugat cea de acum zece ani pentru o prepusă dezinformare și falsificare a documentelor publice. Este evident, așa cum au spus și colegii mei, că este vorba de o încercare de a-i bloca participarea la alegerile viitoare. Există o chestiune procedurală în toată această istorie, și anume faptul că Sam Rainsy a fost condamnat in absentia în cadrul unor proceduri ce s-au derulat cu ușile închise și care, așa cum s-a relatat, au fost marcate de numeroase iregularități.
<P>
Nu este, de altfel, un caz izolat. Sunt mult mai multe voci critice față de guvernul cambodgian care au suferit asemenea tratamente cu urmăriri penale și, așa cum s-a mai spus, cred că, în baza acordului de cooperare cu Uniunea Europeană, autoritățile cambodgiene trebuie să își asume angajamente clare legate de drepturile omului.
<SPEAKER ID="321" NAME="Jaroslav Paška" AFFILIATION="EFD">
(SK) În Cambodgia, ca în multe alte țări, lupta pentru putere politică se transformă într-o luptă în adevăratul sens al cuvântului; o luptă pe viață și pe moarte, după cum se spune. În astfel de situații, structurile puterii lichidează, persecută și încarcerează reprezentanții opoziției.
<P>
După cum este și cazul lui Sam Rainsy, de care liderii actuali încearcă în mod vădit să se debaraseze, deoarece reprezintă concurența și întruchipează pentru ei riscul unei schimbări politice viitoare. Ca și în alte cazuri, am putea, fără îndoială, să intervenim și să-i solicităm guvernului cambodgian să înceteze persecutarea opozantului său politic și să îi permită să se lanseze în cursa electorală alături de ceilalți candidați, în condiții de egalitate.
<P>
Consider că având în vedere relațiile mai bune pe care le avem cu Cambodgia, am putea obține mai mult câștig de cauză decât în cazul Harare. Prin urmare, sunt de părere că am putea pune presiune politică asupra guvernului cambodgian pentru a-l face să-și reconsidere maniera în care procedează în prezent și tratamentul pe care îl aplică opozanților politici și pentru a genera condițiile unei competiții politice corecte și libere.
<SPEAKER ID="322" NAME="Máire Geoghegan-Quinn" LANGUAGE="GA">
Dle președinte, doresc să le mulțumesc mai întâi deputaților care au participat la dezbatere.
<P>
membră a Comisiei. - Doresc să le mulțumesc deputaților din PE care au prezentat rezoluții cu privire la Cambodgia pentru această dezbatere de urgență. Situația din această țară este, într-adevăr, un motiv de îngrijorare.
<P>
Am avut schimburi deschise cu omologii noștri cambodgieni în cadrul recentei reuniuni a Comisiei mixte de la Bruxelles, din 8 octombrie, despre situația instituțiilor democratice ale țării și în special despre felul în care este tratată opoziția din parlament. Faptul că liderul opoziției, Sam Rainsy, a fost nevoit să se refugieze în Franța evidențiază această tendință de deteriorare.
<P>
Același lucru se poate spune despre implicarea sistemului judiciar în politică și urmărirea în justiție a membrilor opoziției, inclusiv a celor care ar trebui să beneficieze de imunitate parlamentară. Există riscul ca Adunarea Națională să nu mai poată fi în măsură să funcționeze în calitate de for pentru un schimb liber de opinii. De asemenea, mijloacele de informare în masă se află sub presiune.
<P>
Există și aspecte pozitive. Cambodgia a acceptat toate recomandările Consiliului Organizației Națiunilor Unite pentru Drepturile Omului în cadrul evaluării periodice universale. De asemenea, constatăm că a fost adoptat un nou cod penal și o nouă legislație anticorupție. Va trebui să urmărim, firește, modul în care acestea vor fi aplicate în practică. Vom continua să reamintim Cambodgiei recomandările formulate în trecut de misiunea noastră de observare a alegerilor. Instituirea unei Comisii pentru drepturile omului este un obiectiv important. Salutăm intenția guvernului de a se angaja în această direcție și inițiativa sa de a crea un for comun cu organizațiile societății civile.
<P>
Cambodgia rămâne o țară foarte săracă. Mai sunt însă multe lucruri de făcut pentru a menține această dinamică a creșterii economice fără a amplifica, în același timp, diferențele din rândul societății. Este necesară o reformă a legislației funciare și trebuie să înceteze practicile nedurabile privind gestionarea terenurilor și pădurilor, inclusiv exploatarea resurselor naturale.
<P>
Sancționarea guvernului sau reducerea nivelului contactelor noastre nu i-ar ajuta cu nimic pe cei mai săraci și mai vulnerabili, ci doar i-ar încuraja pe cei care fac promisiuni deșarte în numele democrației. De aceea, nu cred că suspendarea acordului nostru bilateral ar fi utilă.
<P>
Nu există un substitut pentru dialogul tolerant. Dacă nu vom fi considerați drept un actor major în dezvoltarea țării, vom pierde șansa de a influența evenimentele. Sunt totuși multe de făcut în Cambodgia, la toate nivelurile, de la biroul primului-ministru la societatea civilă. Vom continua să încurajăm inițiativele pozitive pe care Cambodgia le derulează în favoarea apărării drepturilor omului, a dezvoltării și a egalității de gen, militând în continuare pentru o democrație parlamentară cu adevărat pluralistă, o presă mai liberă și un sistem judiciar mai independent.
<SPEAKER ID="324" NAME="Președintele">
Dezbaterea a fost închisă.
<P>
Votarea va avea loc în scurt timp.
<P>
Declarații scrise (articolul 149 din Regulamentul de procedură)
<SPEAKER ID="944" NAME="Jarosław Leszek Wałęsa" AFFILIATION="PPE">
în scris. - Situația drepturilor omului din Cambodgia este din ce în ce mai îngrijorătoare. Ne confruntăm cu problema unor încălcări flagrante ale drepturilor omului de către un guvern autoritar care subminează democrația. Fiind cel mai important donator de fonduri pentru Cambodgia, UE trebuie să acționeze rapid pentru a proteja cetățenii cambodgieni și a-i asigura că procesul democratic va fi coerent și reușit. Profit de această ocazie pentru a mă adresa guvernului Cambodgiei și a-i solicita să respecte raportul raportorului special al Națiunilor Unite, în cel mai scurt timp. Cazul Sam Rainsy scoate la lumină nedreptățile care au loc în Cambodgia, unde dl Rainsy, în calitate de lider al partidului de opoziție și deputat, s-a confruntat cu ceea ce poate fi considerată o încercare deliberată de a suprima orice opoziție față de guvernul autoritar aflat la putere. Practicile de acuzare și reținere a oricărei persoane considerate a fi un pericol pentru guvern trebuie să înceteze. Mai mult, cetățenii încă nu au nicio garanție privind independența și imparțialitatea sistemului judiciar. Aceste aspecte trebuie abordate imediat de Parlamentul European, pentru a asigura poporul cambodgian că această instituție continuă să sprijine și să apere dreptul acestora la democrație.
<CHAPTER ID="022">
Ridicarea şedinţei
<CHAPTER ID="003">
Declaraţiile Preşedinţiei
<SPEAKER ID="007" NAME="Preşedinte">
Aş dori să fac câteva declaraţii la începutul acestei perioade de sesiune.
<P>
La 6 noiembrie 2010, la Moscova, atacatori necunoscuţi l-au bătut cu sălbăticie pe jurnalistul Oleg Kashin. Acest atac brutal, care nu a fost motivat de jaf, merită cea mai severă condamnare. Reţinem şi salutăm reacţia rapidă a preşedintelui Medvedev în această situaţie şi angajamentul său personal în găsirea autorilor şi sperăm că acest lucru se va întâmpla.
<P>
În al doilea rând, la 31 octombrie şi prima dată în doi ani, o demonstraţie a opoziţiei a avut loc în Piaţa Triumfului din Moscova fără intervenţia poliţiei. Considerăm că acesta este un semnal promiţător din partea autorităţilor ruse, în speranţa că apelurile făcute de Parlamentul European de-a lungul anilor pentru democratizarea în continuare a vieţii publice din Rusia au fost luate în seamă.
<P>
În al treilea rând, în urmă cu 10 zile, la Bagdad, a avut loc un atac asupra creştinilor care erau la rugăciune în biserica lor. Oameni au fost ucişi şi răniţi. În numele Parlamentului European, reiterez apelul meu pentru respectarea libertăţii de religie şi pentru eradicarea violenţei pe motive religioase care se observă în această parte a lumii.
<P>
În al patrulea rând, la 10 decembrie, la Stockholm va avea loc o ceremonie pentru acordarea Premiilor Nobel din acest an. Considerăm inacceptabile încercările făcute de autorităţile chineze de a exercita presiune asupra statelor membre ale Uniunii Europene pentru a nu participa la ceremonie. Parlamentul European depune eforturi susţinute pentru ca drepturile fundamentale şi inalienabile ale oricărei persoane din întreaga lume să fie respectate şi, cu siguranţă, nu facem nicio excepţie în cazul Chinei. La ceremonia din decembrie, şeful delegaţiei Uniunii Europene din Norvegia va reprezenta Uniunea Europeană şi, prin urmare, şi Parlamentul European.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Dle Preşedinte, doamnelor şi domnilor, în ultimele zile, regiunea Veneto a Italiei şi în special provinciile din Vicenza, Padova şi Verona au fost lovite de grave dezastre naturale. Aceste inundaţii catastrofice au afectat în jur de 500 000 de persoane în diferite moduri şi a cauzat daune de sute de milioane de euro. Această tragedie a îngenunchiat toate sectoarelor de producţie, întreprinderile mici şi mijlocii şi diferite alte sectoare.
<P>
Aş dori să fac apel la colegii mei deputaţi şi la instituţiile europene să facă tot posibilul pentru a-i sprijini pe aceşti oameni şi pentru a găsi soluţii ca răspuns la acest dezastru, în limitele normelor stabilite de Fondul de solidaritate al Uniunii Europene şi de Fondurile structurale.
<P>
De asemenea, aş dori să subliniez faptul că Italia are un alt motiv pentru a plânge astăzi, cu toate că un motiv cu totul diferit: prăbuşirea oraşului Pompei. Am dorit doar să semnalez aici pentru a accentua semnificaţia şi importanţa unui eveniment de acest tip şi nevoia Europei de a acorda atenţie şi acestor lucruri.
<SPEAKER ID="009" NAME="Preşedinte">
Vă mulţumesc pentru că aţi atras atenţia asupra acestui fapt. De asemenea, vă rog să folosiţi intervenţiile cu durata de un minut pentru aceasta. Este, de asemenea, un subiect care poate fi abordat într-un discurs de un minut. Vă mulţumesc, dle Berlinguer, pentru aducerea în discuţie a acestui subiect.
<CHAPTER ID="002">
Aprobarea procesului-verbal al şedinţei precedente: a se vedea procesul-verbal
<CHAPTER ID="018">
Calendarul următoarelor şedinţe: a se vedea procesul-verbal
<CHAPTER ID="005-08">
8. Supravegherea macroprudenţială a sistemului financiar şi înfiinţarea unui Comitet european pentru riscuri sistemice (
<CHAPTER ID="007-07">
7. Participarea lucrătorilor în societăţile cu un statut european (vot)
<CHAPTER ID="005-19">
19. Descărcarea de gestiune 2006: Fundaţia Europeană de Formare (
<CHAPTER ID="001">
Deschiderea şedinţei
<P>
(La seduta è aperta alle 9.00)
<CHAPTER ID="005">
Componenţa comisiilor: a se vedea procesul-verbal
<CHAPTER ID="013">
Decizii privind anumite documente: a se vedea procesul-verbal
<CHAPTER ID="006-16">
16. Proiectul de buget rectificativ nr. 3/2009 (
<CHAPTER ID="010-03">
3. Organizarea comună a pieţelor agricole (modificarea Regulamentului unic OCP) (
<CHAPTER ID="004-12">
12. Program de acţiune anual pentru 2009 pentru programul tematic "agenţii neguvernamentali şi autorităţile locale în dezvlotare” (Partea a II-a: acţiuni specifice) (
<CHAPTER ID="021">
Ridicarea şedinţei
<P>
(Şedinţa a fost suspendată la ora 22.50)
<CHAPTER ID="011">
Politica internaţională privind schimbările climatice după Conferinţa de la Copenhaga: revigorarea negocierilor internaţionale prin acţiuni imediate
<SPEAKER ID="296" NAME="Preşedintă">
Următorul subiect pe ordinea de zi îl reprezintă declaraţia Comisiei privind Politica climatică internaţională post-Copenhaga: Revigorarea negocierilor internaţionale prin acţiuni imediate.
<SPEAKER ID="297" NAME="Connie Hedegaard">
membru al Comisiei. - Dnă preşedintă, este pentru prima dată când iau cuvântul în faţa Parlamentului. Mă bucur că, la nici patru săptămâni de la ocuparea funcţiei, pot să vă prezint astăzi o comunicare privind politica schimbărilor climatice post-Copenhaga - o comunicare adoptată de Comisie în timpul întâlnirii de astăzi.
<P>
Comunicarea se numeşte "Acţionând acum pentru a revigora măsuri luate pe plan mondial în domeniul schimbărilor climatice”, şi exact acest lucru ne dorim să facem. Desigur, în redactarea acesteia am ţinut cont şi de rezoluţia Parlamentului din 10 februarie privind rezultatul celei de-a 15-a Conferinţe a părţilor (COP 15).
<P>
Copenhaga a reprezentat un pas înainte mult mai mic decât şi-ar fi dorit Uniunea Europeană însă a fost, totuşi, un pas înainte. O sută nouă ţări - industrializate sau în curs de dezvoltare, care împreună sunt responsabile pentru 80 % din totalul emisiilor de gaze cu efect de seră - au inclus acum, în mod oficial, acţiunile şi ţintele pentru reducerea emisiilor în Acord. Cu alte cuvinte, avem posibilitatea să ne folosim de această determinare a lor, şi să o canalizăm în acţiuni internaţionale. Trebuie să profităm de această şansă pentru a păstra ritmul cu care ne îndreptăm către acordul ferm şi cu putere juridică privind schimbările climatice pentru perioada ulterioară anului 2012 care, în continuare, rămâne obiectivul nostru.
<P>
Comisia foloseşte ca punct de plecare faptul că UE trebuie să continue să îşi arate statutul de conducător. Şi considerăm că cel mai convingător mod în care Europa poate face acest lucru este prin luarea unor măsuri hotărâte şi tangibile, la nivel local, care să o transforme în cea mai ecologică regiune a lumii. Trebuie să facem acest lucru în contextul strategiei UE 2020 înaintată săptămâna trecută. Şi vreau să spun foarte clar, că acest lucru este în interesul Europei. Cum aşa? Pentru că, dacă îl facem în mod inteligent, va duce la creşterea competitivităţii, va întări sectorul energetic şi va stimula dezvoltarea economică şi inovaţia, creând astfel noi locuri de muncă. Prin urmare, Comisia va începe acum să contureze un drum până în 2050, pentru ca Uniunea Europeană să facă tranziţia către o economie cu emisii scăzute de carbon.
<P>
Acest lucru va necesita reducerea emisiilor cu 80 % până la 95 % în 2050, aşa cum s-a convenit deja, şi - după cum Parlamentul ştie foarte bine - UE şi-a luat angajamentul de a reduce emisiile cu cel puţin 20 % faţă de nivelurile din 1990, până în 2020, şi să crească această reducere până la 30 % dacă există condiţii favorabile. Împărtăşesc pe deplin dorinţa exprimată de Parlament ca UE să depăşească pragul de 20 %. Trebuie ca nivelul reducerilor să se apropie cât mai mult de limitele recomandate de ştiinţă pentru a atinge obiectivul Acordului de la Copenhaga, acela de a menţine încălzirea globală sub două grade. Aşa cum aţi spus deja şi în rezoluţie, criza ne-a uşurat atingerea acestor ţinte. Dacă astăzi vrem să fim la fel de ambiţioşi ca atunci când am adoptat pachetul de măsuri privind energia şi schimbările climatice, în 2007 şi 2008, atunci trebuie să depăşim cei 20 %. Prin urmare, sunt încântată să vă anunţ că în iunie Comisia va prezenta Consiliului European o analiză a politicilor practice care ar trebui puse în aplicare pentru a obţine reducerea emisiilor cu 30 %, până în 2020. De asemenea, Comisia se va angaja şi în realizarea unei analize a pietrelor de temelie ce vor apărea în drumul nostru către 2050, incluzând scenariile necesare pentru nivelul ambiţios din 2030. Dar pentru acest lucru vor trebui elaborate strategii corespunzătoare pentru sectoarele cu cele mai mari emisii, corespunzătoare cu strategia UE 2020. În conformitate cu Directiva ETS, Comisia va realiza şi o analiză a situaţiei industriilor mari consumatoare de energie, în eventualitatea emisiilor de carbon.
<P>
În paralele cu această activitate, UE trebuie să înceapă să pună în aplicare Acordul de la Copenhaga. Ceea ce înseamnă realizarea unui cadru internaţional, transparent şi robust, pentru înregistrarea emisiilor şi performanţelor înregistrate de fiecare ţară. În acelaşi timp înseamnă mobilizarea imediată celor 7,2 miliarde de euro alocate finanţării unui start rapid pentru ţările în curs de dezvoltare, sumă pentru care Europa s-a angajat pe perioada 2010-2012. Acest lucru este foarte important pentru credibilitatea noastră, dar contribuie şi la asigurarea unei finanţări pe termen lung. Comisia este gata să ajute, pentru a se asigura că asistenţa UE este bine coordonată.
<P>
În final, comunicarea propune o foaie de parcurs a următorilor paşi din procesul ONU, care ar trebui să aibă loc la Bonn, primăvara aceasta, atunci când vor reîncepe negocierile. Întâlnirile tehnice de la Bonn trebuie să înceapă procesul integrării coordonării politice oferite de Acordul de la Copenhaga într-un text ONU de negociere şi soluţionarea problemelor rămase în suspensie. Şi mai important ar fi, cred, că vedem care ar fi rezultatele pe care le putem obţine de la Cancun. Includerea ţintelor stabilite pentru ţările dezvoltate şi a acţiunilor ţărilor în curs de dezvoltare, asumate prin acord, precum şi coordonarea politică a sistemelor de monitorizare, raportare şi verificare (MRV), în procesele de negociere ONU va fi crucială, la fel cum vor fi şi deciziile luate în privinţa unor aspecte neglijate în acord, cum ar fi evoluţia pieţei internaţionale a carbonului, reducerea emisiilor rezultate din activităţile de aviaţie şi din transportul maritim prin OACI şi EIMO, agricultură şi alte aspecte. În cadrul negocierilor oficiale, la Copenhaga s-a înregistrat chiar un progres semnificativ în domeniul cadrului de adaptare, al cadrului tehnologic, forestier, care s-ar putea regăsi printre rezultatele stabilite pentru Mexic.
<P>
Nimeni nu s-ar bucura mai mult decât mine dacă la Cancun am ajunge la o înţelegere globală cu forţă juridică obligatorie şi dacă am reuşi să rezolvăm şi problema legală - şi să nu vă lăsaţi înşelaţi - Uniunea Europeană este pregătită. Cu toate acestea, trebuie să recunoaştem că diferenţele care continuă să existe între părţi ar putea amâna acest acord până la anul viitor. Tocmai de aceea trebuie să gestionăm cu atenţie aşteptările. Cred că ştim cum toţii că dacă avem aşteptări prea ridicate de la Mexic, fără a avea însă obiective specifice, există riscul de a sufoca procesul între timp. Aşadar, pentru toţi dintre noi pentru care un acord internaţional este foarte important consider, de asemenea, că este la fel de important să urmăm această abordare pe mai mulţi paşi şi să facem tot ceea ce ne stă în putinţă pentru a ne asigura că vom avea un acord obligatoriu din punct de vedere juridic, până în 2012.
<P>
În final, câteva cuvinte despre protecţia mediului. Protecţia mediului trebuie să fie sintagma cheie a negocierilor şi ştiu că aceasta este şi grija Parlamentului. Prin urmare, trebuie să soluţionăm dezavantajele Protocolului de la Kyoto. Şi aici mă refer la numărul limitat de ţări la care se referă - care reprezintă doar 30 % din totalul emisiilor actuale - şi la punctele slabe pe care le are, cum ar fi normele de contabilizare ale emisiilor forestiere şi administrarea drepturilor de a depăşi emisiile naţionale, pe perioada 2008 - 2012, care au fost şi ele evidenţiate în rezoluţia dumneavoastră din februarie.
<P>
În concluzie, Europa trebuie să întreprindă demersuri pentru a promova suportul acordat procesului ONU şi a reface încrederea într-un acord internaţional. Trebuie să înţelegem mai bine care este poziţia partenerilor noştri în ceea ce priveşte aspectele esenţiale şi să le explicăm care sunt cerinţele UE de la un astfel de acord global. Comisia va încerca să aibă relaţii mai strânse cu Consiliul şi cu Preşedinţia Consiliului. Luna aceasta voi avea discursuri în Washington şi Mexic şi în aprilie urmează să vizitez, printre altele, India, Insulele Maldive, China şi Japonia.
<P>
De asemenea, dorim să vă încurajăm pe dvs., cei din Parlamentul European, să luaţi legătura cu toţi colegii parlamentari din întreaga lume. M-am întâlnit deja cu o parte din reprezentanţii delegaţiilor parlamentare din ţări terţe foarte importante şi urmează să mă întâlnesc cu alţii în curând, pentru a vedea cum ne putem coordona eforturile şi cum vă poate sprijini Comisia în acest demers important.
<P>
Comunicarea Comisiei prezintă o strategie menită să păstreze impulsul eforturilor globale, pentru a soluţiona problema schimbărilor climatice, exprimată de sprijinul din ce în ce mai accentuat pentru Acordul de la Copenhaga. Atitudinea de conducător a UE în cadrul acestui proces va fi vitală pentru a-i asigura succesul. Sper că putem miza pe sprijinul Parlamentului.
<SPEAKER ID="298" NAME="Richard Seeber" AFFILIATION="PPE">
(DE) Doresc să felicit noul comisar pentru primul său discurs. Comunicarea pe care ne-aţi prezentat-o este şi aceasta foarte interesantă. Totuşi, doresc acum să menţionez câteva dezavantaje.
<P>
În această primă comunicare ar fi fost mai bine să analizaţi puţin şi dumneavoastră, procesul ONU şi să criticaţi acele zone în care apar puncte slabe. După cum bine ştim, mai ales pentru grupul 2 nu este nevoie de meticulozitate ştiinţifică.
<P>
În al doilea rând, ar trebui să existe mai multe date ştiinţifice care să sprijine obiectivul pe două niveluri stabilit, iar dvs. ar trebui să vă accentuaţi eforturile pentru a intensifica cercetarea şi a vedea dacă acestea pot fi în continuare atinse sau dacă nu ar fi mai bine să ne îndepărtăm de ele - aşa cum afirmă deja mai multe voci.
<P>
În al treilea rând - şi poate cel mai important - trebuie să acţionăm împotriva crizei de încredere care se manifestă în întreaga lume, dar mai ales aici, în Europa. După cum ştiţi, conform sondajelor, doar 30 % din europeni cred că CO2 afectează mediul. Orice proiect care nu ţine cont şi de acest aspect este menit eşecului.
<SPEAKER ID="299" NAME="Marita Ulvskog" AFFILIATION="S&amp;D">
(SV) Dnă preşedintă, dna comisar Hedegaard a făcut o serie de observaţii pozitive, dar a făcut şi două declaraţii care mă îngrijorează: preferă mai degrabă să vorbească de 2050 şi nu de 2010, lucru care mă îngrijorează, şi vorbeşte mai mult despre cum ar trebui să ne diminuăm aşteptările şi nu despre faptul că ar trebui să continuăm pe acest drum, astfel încât aşteptările şi obiectivele noastre să fie cât mai ridicate la reuniunile deja programate.
<P>
Aş dori să întreb dacă Comisia va face demersuri în vederea elaborării unui acord ambiţios şi cu forţă juridică obligatorie referitor la schimbările climatice, care chiar să fie semnat în decembrie la Cancún, sau va continua să militeze pentru un proces în cadrul căruia Cancúnul este doar un pas către un acord care se va semna în Africa de Sud, sau poate în altă ţară, într-o perioadă mai îndepărtată din viitor: în 2011, 2012, 2020, sau, în cel mai rău caz, chiar mai târziu?
<SPEAKER ID="300" NAME="Chris Davies" AFFILIATION="ALDE">
Dnă preşedintă, după reuniunea de la Copenhaga unii dintre noi ne simţim ca soldaţii unei armate învinse, răspândiţi peste tot şi demoralizaţi, aşa că mă bucur că aţi ridicat din nou standardul şi aţi iniţiat o mişcare de rezistenţă.
<P>
Însă deşi păreţi optimistă şi pozitivă, în practică mult din ceea ce spuneţi se bazează pe o dorinţă şi o rugăminte. Depindem foarte mult de ceilalţi pentru a putea înregistra progrese.
<P>
Am văzut că aţi vorbit despre reluarea ideii de ridicare a obiectivului nostru la o reducere de 30 %. Am dreptate când afirm că aţi sugerat o formulă nouă, mai subiectivă, pentru aplicarea acestui prag? "Dacă există condiţii favorabile”, afirmă documentul. Acesta este un element nou, nu?
<P>
De ce nu se analizează în documentele motivele eşecului de la Copenhaga şi de ce nu se sugerează lecţii? De ce nu se face referire la problema negării schimbărilor climatice, care epuizează voinţa politică? Şi, în final, de ce nu se menţionează deloc nevoia de a atrage mai multe sectoare?
<P>
Există, în Europa, multe sectoare care doresc să lucreze cu noi pe această problemă, şi, sincer, deşi vă doresc numai bine, şi deşi vă dorim numai bine, aveţi nevoie de toţi prietenii pe care îi puteţi strânge.
<SPEAKER ID="301" NAME="Connie Hedegaard">
membru al Comisiei. - Dnă preşedintă, o să îi răspund în primul rând dlui Sebeer, în legătură cu IPCC-ul şi de ce nu l-am criticat, sau ce se presupune că ar fi trebuit să facem în acest document: trebuie să menţionez că, deşi consider că este esenţial ca IPCC-ul să ia criticile în serios, nu am văzut până acum nimic care să mă facă să îmi schimb convingerea şi sentimentele că da, trebuie să rezolvăm problema schimbărilor climatice. Există mai multe lucruri, detalii, emailuri care au ieşit la suprafaţă şi tot felul de aspecte de genul acesta. Nu am văzut nimic mai concret care să îmi poată schimba atitudinea profundă şi cred că acest lucru este valabil pentru mulţi, deci este destul de deliberat. Cred că şi IPCC-ul trebuie să fie atent acum pentru a reda încrederea în rezultatele pe care le va avea.
<P>
Sunt întrutotul de acord cu subiectul pe care abia dacă aţi avut timp să îl menţionaţi - problema încrederii - şi tocmai de aceea avem o deschidere mare, un aspect crucial pentru Uniunea Europeană.
<P>
Dnă Ulvskog, aţi spus că am vorbit mai mult despre 2050 decât despre 2010. Aceasta este o strategie în drumul nostru către 2012. În Uniunea Europeană există deja o politică pentru acum, pentru 2010, deci aceasta este o strategie pentru viitor. Unul dintre aspectele către care trebuie să ne îndreptăm atenţia acum este definirea drumului care trebuie urmat între 2020 şi 2050, şi tocmai de aceea o sa vin cu nişte ţinte pentru 2030.
<P>
Ne mai despart dor 10 ani de 2020. Pe perioada acestui mandat al Comisiei, trebuie de asemenea, să trasăm calea pe care o vom urma până în 2030, deci acest lucru a fost făcut în mod deliberat şi reprezintă unul din elementele noi.
<P>
În mod cert nu îmi doresc să cobor aşteptările însă aş fi atentă să nu le ridic atât de mult încât cei care îşi doresc ca negocierile internaţionale să eşueze să poată ucide procesul după reuniunea din Mexic, în cazul în care nu obţinem nimic acolo. Tocmai de aceea trebuie să fim practici. Voi afirma întotdeauna că până la întâlnirea de la Copenhaga nu era nimic greşit în a avea aşteptări ridicate, în a pune presiune şi a aduce subiectul pe ordinea de lucru prioritară a şefilor de stat. Îi făcea responsabili: obliga statele în curs de dezvoltare şi Statele Unite să îşi fixeze ţinte la nivel naţional; era important. Însă doar o dată poţi face un asemenea lucru şi apoi să nu îl realizezi integral. Mă tem că nu putem face asta de două ori.
<P>
Atunci de ce să nu facem, la Bonn, o foaie de parcurs specifică, garantând că avântul va fi păstrat? Aceasta este gândirea.
<P>
În final, dlui Chris Davies îi voi spune da, aveţi dreptate. Depindem de ceilalţi pentru a progresa şi tocmai de aceea trebuie să alegem obiective medii şi să încercăm să analizăm informaţiile pe care le primim. Ce se întâmplă la Beijing? Ce se întâmplă în Delhi? Ce se întâmplă în Washington? Ce se întâmplă în Congresul american? După care, luând în considerare toate aceste aspecte, să încercăm să vedem dacă putem garanta, în acelaşi timp, că ne vom îndeplini obiectivul, şi anume un adevărat acord internaţional, cu forţă juridică.
<P>
V-aţi referit la cei 30 %, dacă condiţiile sunt favorabile - da, aveţi dreptate, aceasta este o nouă formulare. Şi în strategia pentru 2020 există note de subsol referitoare la politicile de până acum, adică cu condiţia ca şi alte naţiuni ... ş.a.m.d., însă consider că dacă există condiţii favorabile, şi dacă facem acest lucru în mod inteligent, ar fi şi în avantajul Europei. Trebuie să includem şi acest lucru în diferitele noastre strategii şi documente.
<P>
Ştiu că acesta este un domeniu asupra căruia încă nu s-a ajuns la un consens în Europa. Cred că este important să ţinem cont de acest lucru. Ce se va întâmpla dacă, de exemplu, China nu va accepta un acord internaţional - vom rămâne pentru totdeauna la acest 20 %? Cum ar folosi acest lucru economiei, inovaţiei şi dezvoltării noastre? Nu am risca să pierdem cote de piaţă în favoarea Chinei şi a altor regiuni care nu ţin cont de această agenda, indiferent de când şi unde ajungem la un acord internaţional?
<P>
Acesta este doar un punct de plecare al discuţiilor, să spunem, da, un fel de jetoane pe care le putem folosi la negocierile internaţionale, însă nu trebuie să uităm că există şi o dimensiune naţională. De unde va veni dezvoltarea noastră pe viitor? Aici trebuie să fim atenţi, pentru a nu fi prea ambiţioşi.
<SPEAKER ID="302" NAME="Satu Hassi" AFFILIATION="Verts/ALE">
(FI) Doamnelor şi domnilor, dnă comisar, mă bucur să văd că aţi citit rezoluţia Parlamentului şi că vă referiţi la ea. Acesta este un semn bun acum, la început de mandat.
<P>
Dacă UE doreşte să îşi menţină rolul de conducător în ceea ce priveşte protecţia mediului, ar trebui să ne ridicăm ţinta la cel puţin - 30 %, lucru pe care deja l-aţi menţionat. Doresc să spun că schimbările apărute ca urmare a recesiunii înseamnă că o scădere cu 20 % de fapt nu diferă foarte mult de scenariul "lucrurile sunt la fel”. Dacă ne dorim să fim ambiţioşi, va trebui să ne stabilim obiective mai stricte, şi să ajungem până la o reducere de 30 % sau, preferabil, 40 %.
<P>
În al doilea rând, după cum, în ultima dezbatere, Parlamentul a....
<P>
(Preşedintele a întrerupt-o pe vorbitoare)
<SPEAKER ID="303" NAME="Martin Callanan" AFFILIATION="ECR">
Dnă preşedintă, doresc să îi mulţumesc comisarului pentru declaraţia sa, şi să îi urez bine a venit în Parlament.
<P>
Dumneaei a vorbit în cuvântare despre ridicare ţintei la 30 %, dacă există condiţii favorabile.
<P>
Ce dovezi are că, dacă vom face acest lucru, vor reuşi să convingem America, India, China, sau alte state, să semneze un acord global obligatoriu?
<P>
În lipsa unui acord global cu obligatoriu din punct de vedere juridic, nu este de acord că există riscul să ne transformăm industria într-una mai puţin competitivă, şi să ne hărţuim consumatorii cu facturi şi mai mari la electricitate, însă fără vreun beneficiu real pentru mediu, deoarece acele reduceri ale emisiilor vor fi anihilate de creşterile înregistrate în India, China, SUA, etc.?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Dnă preşedintă, conform celor mai recente informaţii ştiinţifice disponibile, UE trebuie să îşi ia angajamentul de a reduce cu până la 40 % nivelul emisiilor, până în 2020. Acest tip de angajament nu poate fi asumat depinzând de acţiunile celorlalţi.
<P>
Ce măsuri va pune în aplicare Comisia pentru a se asigura că angajamentul de a reduce nivelul emisiilor va ajunge la 40 %? În ceea ce priveşte finanţarea la dispoziţia ţărilor în curs de dezvoltare, pentru a le permite să combată schimbările climatice şi consecinţele acestora, cine anume va furniza această finanţare? Cât va da fiecare stat dezvoltat? Cum şi când va fi aceasta disponibilă?
<P>
Dna comisar a mai vorbit şi despre un acord ambiţios, obligatoriu din punct de vedere juridic. Care sunt paşii pe care îi va întreprinde Comisia pentru a realiza un acord care recunoaşte responsabilităţile comune, dar diferite, care le revin ţărilor industrializate şi celor în curs de dezvoltare, pe baza emisiilor de gaze cu efect de seră din trecut şi în funcţie de resursele disponibile pentru a face faţă provocărilor asociate reducerii nivelului emisiilor şi consecinţelor schimbărilor climatice?
<SPEAKER ID="305" NAME="Connie Hedegaard">
membru al Comisiei. - Dnă preşedintă, dacă am înţeles bine ultima afirmaţie, aceasta se referă la cum putem pune în aplicare lucrurile asupra cărora am convenit. Acesta este, desigur, un aspect esenţial.
<P>
Cealaltă întrebare, din câte am înţeles, se referă la cât ar trebui să le dăm statelor în curs de dezvoltare. Încă nu au fost stabilite criterii, însă consider că este important să nu le asociem prea multe condiţii. Aceasta a fost o promisiune făcută la Copenhaga, că finanţarea pentru un start rapid, finanţarea de tipul "aici şi acum”, le va fi acordată ţărilor cel mai puţin dezvoltate şi celor mai vulnerabile, în parte pentru a le ajuta să se adapteze, restul pentru atenuare.
<P>
De asemenea, consider că este logic ca totul să se petreacă prin intermediul canalelor existente deja. Din punctul de vedere al timpului nu ne putem permite să inventăm noi sisteme sau canale de guvernare pentru a începe să folosim aceşti bani, pentru că ar trebui să îi punem la treabă cât de repede posibil.
<P>
Aş spune că încă de la Bonn UE va fi gata să ofere finanţarea pentru un start rapid şi de asemenea, că cel mai târziu în Mexic, lumea ar trebui să fie gata pentru a-şi ţine promisiunile referitoare la finanţarea pentru un start rapid, asumate la Copenhaga, şi să elaboreze o serie de criterii pentru a stabili ce şi cum vom face.
<P>
Dnei Hassi doresc să îi spun că nevoia este cea care a stabilit acel 30 % şi, din multe puncte de vedere, are legătură şi cu ceea ce spune dl Callanan.
<P>
Nu este foarte uşor de decis când să trecem la 30 %, şi nici de ce este nevoie exact pentru a face acest lucru. Tocmai de aceea am afirmat în comunicat că la Consiliul European din iunie vom prezenta o analiză a modului în care putem atinge această ţintă de 30 % în mod inteligent. De ce ar fi nevoie?
<P>
Desigur, nu trebuie să fim naivi. Desigur, trebuie să avem grijă de propria noastră industrie. Ar trebui să ştim ce facem şi să nu dăm dovadă de naivitate. Punctul meu de vedere este că, dacă facem acest lucru în mod inteligent şi coerent, am putea identifica instrumente care să fie benefice, în acelaşi timp, şi pentru schimbările climatice şi reducerea emisiilor, eficienţei energetice, securităţii energetice, inovaţiilor şi creării de noi locuri de muncă. Noi asta vom căuta. Nu spun că va fi uşor. Nu trebuie să credem că a mări ţinta la 30 % va fi floare la ureche, cu toate că trebuie să cunoaştem care ar fi potenţialul, care ar putea fi implicaţiile, lucruri care se vor regăsi în analiza pe care o vom prezenta la reuniunea Consiliului European din iunie. Apoi, către finalul anului, vom analiza căile pe care le putem urma către 2050, inclusiv această perspectivă 2030 la care cred că ar trebui să începem să ne gândim, asta deoarece ne-am angajat ca până în 2050 să obţinem o reducere de 80 % până la 95 %. Dacă nu începem de pe acum, în ultimul deceniu, sau în ultimele două, pe măsură ce ne apropiem de 2050, ne va fi extrem de greu.
<SPEAKER ID="306" NAME="Paul Nuttall" AFFILIATION="EFD">
Dnă preşedintă, contrar credinţelor Comisiei, dezbaterea referitoare la schimbări climatice provocate de om este departe de a se fi încheiat.
<P>
Doar în ultima lună ne-am confruntat cu scandalul Universităţii din East Anglia; apoi am avut dezgheţul gheţarilor din Himalaya şi acum apar întrebări referitoare la efectul pe care schimbările climatice îl vor avea asupra faunei din Amazon.
<P>
Cercetările au relevat că aproximativ 20 de pasaje din raportul IPCC citează rapoarte ale organizaţiilor Greenpeace sau World Wildlife Fund, nerevizuite de experţi, ca surse de referinţă. Aceasta nu este ştiinţă. Avem nevoie de probe ştiinţifice revizuite inter pares, nu de activităţile unor grupuri de presiune care se folosesc de schimbările climatice pentru a-şi extinde agenda sau de politicieni care folosesc schimbările climatice pentru a justifica existenţă Uniunii Europene. --
<P>
Aş dori să vă întreb dacă nu este momentul să luăm o pauză, să facem inventarul şi să analizăm toate ramificaţiile care vor apărea dacă vom merge mai departe cu aceste politici care ne-ar putea afecta economiile, ar putea duce la pierderea locurilor de muncă sau ar putea avea ca rezultat haosul energetic.
<SPEAKER ID="307" NAME="Andrew Henry William Brons" AFFILIATION="NI">
Poate cunoaşteţi că emailurile care au ieşit la iveală de la Universitatea din East Anglia susţin că modificările istorice ale temperaturii au fost manipulate de susţinătorii ipotezei schimbărilor climatice provocate de om, alegând, în mod subiectiv, anii de referinţă. Acest şiretlic a fost folosit pentru a ascunde recentele scăderi ale temperaturilor şi a stăpâni problema perioadei calde medievale. Emailurile mai arată şi că oamenii de ştiinţă care s-au arătat sceptici în faţa acestei ipoteze au fost excluşi din cadrul proceselor de revizuire inter pares, pentru a evita ca erorile înregistrate de cercetări să ajungă la urechile publicului.
<P>
Poate o ipoteză bazată pe manipularea datelor să servească drept fundament pentru a justifica cheltuieli enorme şi închiderea unor fabrici, cum este fabrica Corus din Middlesbrough? Uniunea Europeană plăteşte subvenţii enorme către grupuri de presiune ecologice care acceptă să consilieze UE pentru a urma o politică faţă de care oricum şi-a luat un angajament. Este corect ca Uniunea Europeană să se folosească de fondurile publice pentru a subvenţiona grupurile de presiune? Astfel, irosim bani publici, oferim un sprijin fals politicilor Uniunii Europene şi compromitem independenţa organizaţiilor care fac campanie.
<SPEAKER ID="308" NAME="Karl-Heinz Florenz" AFFILIATION="PPE">
(DE) Vă urez un călduros bine aţi venit în acest Parlament. După părerea mea, una din principalele probleme a reprezentat-o pierderea încrederii în Copenhaga. Aceasta ar putea să se răspândească la nivel mondial, dar şi în interiorul Uniunii Europene. Întrebarea mea pentru dvs. este următoarea. Ce s-a întâmplat cu instrumentele adoptate anul trecut? Mă îngrijorează sistemul de comercializare a cotelor de emisii (ETS), deoarece nu sunt foarte sigur ce face Comisia în momentul de faţă, având în vedere decizia de la Copenhaga, de exemplu, în privinţa nivelurilor de referinţă, dar şi al emisiilor de dioxid de carbon.
<P>
Cea de-a doua întrebară sună cam aşa. Guvernul francez a înaintat o propunere privind includerea importatorilor din ţările în curs de dezvoltare în sistemul ETS, pentru a mări piaţa şi a permite acestor ţări să participe la sistem. Ce părere aveţi?
<SPEAKER ID="309" NAME="Connie Hedegaard">
membru al Comisiei. - Dnă preşedintă, o să le răspund întâi celor doi domni ale căror întrebări s-au referit la IPCC.
<P>
În primul rând, nu mă aflu aici pentru a reprezenta IPCC-ul. Sunt sigură că sunt capabili să vorbească şi singuri.
<P>
Atunci când aud întrebarea "nu este momentul să luăm o pauză?” îmi doresc doar să spun că pentru multe aspecte, negocierile internaţionale au fost deja amânate prea mult. Consider că avem nevoie în continuare de un progres semnificativ în acest domeniu. Pur şi simplu nu înţeleg de ce, din cauza unor elemente care au fost publicate, să ne dorim să privim cu scepticism un întreg proiect. Aceasta nu este abordarea mea. Eu sunt omul politic. Nu pot să evaluez munca oamenilor de ştiinţă, însă mă pot folosi de bun simţ pentru a le citi principalele concluzii şi a vedea cum stau lucrurile. Şi apoi pot pune în balanţă dacă vreau să îmi asum riscul de a nu face nimic, şi toate implicaţiile majore care ar putea apărea de aici - sau, în schimb, voi încerca să fac faţă provocărilor?
<P>
Ce nu reuşesc eu să înţeleg însă este de ce acele persoane care manifestă scepticism faţă de problemele climatice nu pot să vadă că o planetă a cărei populaţie de apropie de nouă miliarde de persoane, sau chiar mai mult până la mijlocul secolului, ar avea de câştigat dacă avem o eficienţă energetică mai ridicată şi utilizăm resursele mai eficient.
<P>
Acesta ar trebui să fie numitorul comun când vine vorba de instrumente, pentru că astfel mediul înconjurător, cetăţenii şi economiile vor avea de câştigat. Şi diversele sectoare de activitate vor avea de câştigat de pe urma eficienţei energetice crescute, mai ales în contextul în care energia devine din ce în ce mai scumpă. Iar rezultatele se vor vedea la final, când se va da o luptă pentru resurse. Deci, pur şi simplu nu reuşesc să înţeleg de ce nu ne putem asuma acelaşi program, din acel punct de vedere.
<P>
Dl Florentz mă întreba ce facem cu instrumentele pentru ETS? Ei bine, aşa cum am spus deja, până în vară se va face o analiză a emisiilor de carbon, iar în ceea ce priveşte nivelurile de referinţă, vom continua să le folosim. Sunt încă multe aspecte asupra cărora trebuie să ne concentrăm în ceea ce priveşte ETS-ul. De asemenea, consider că ar trebui să colaborăm cu alte părţi din lume care planifică să obţină un fel de scheme de comercializare.
<P>
Cred, în continuare, că aceasta este cea mai eficientă modalitate de reglementare, însă, de asemenea, este foarte important ca propriile noastre sisteme să fie funcţionabile, pe cât de eficiente şi accesibile posibil, pentru ca ei să vadă că ele chiar dau rezultate şi că, în final, sunt benefice şi propriilor lor posibilităţi de furnizare de inovaţii.
<SPEAKER ID="310" NAME="Jo Leinen" AFFILIATION="S&amp;D">
(DE) Un călduros bine aţi venit în Parlament, dnă comisar. I-am scris o scrisoare Preşedintelui Parlamentului pentru a-l informa că protecţia mediului se află pe ordinea de zi a discuţiilor pe care toate delegaţiile din acest Parlament le poartă cu partenerii noştri mondiali. Trebuie să găsim un alt mecanism pentru ca aceste informaţii şi aceste rezultate să fie conectate cu călătoriile pe care le faceţi în jurul lumii, astfel încât cei de aici, de la Bruxelles sau Strasbourg, să ştim exact unde ne aflăm.
<P>
Mă tem ca negocierile privind schimbările climatice să nu aibă aceeaşi soartă ca negocierile de la Doha, care sunt amânate de la an la an. Deci, întrebarea mea ar fi - care este planul de rezervă pentru a obţine totuşi nişte rezultate în anumite sectoare? Mai am o întrebare care se referă la Protocolul de la Kyoto. O greşeală strategică pe care am făcut-o la Bangkok a fost faptul că am lăsat impresia că îl vom abandona. Ce se va întâmpla dacă nu se adoptă nimic până în 2011 sau 2012? Care este soarta Protocolului de la Kyoto?
<SPEAKER ID="311" NAME="Frédérique Ries" AFFILIATION="ALDE">
(FR) Dnă preşedintă, aş dori să îi urez dnei Hedegaard bine a venit. Dnă comisar, sunt încântat să vă urez bine aţi venit la primul dumneavoastră angajament şi să repet ceea ce v-am spus deja în timpul audierilor şi să vă felicit pentru entuziasmul pe care îl aduceţi dezbaterilor noastre, dumneavoastră care reprezentaţi diplomaţia în domeniul climei, desigur, cu sprijinul continuu al Parlamentului.
<P>
Am convingerea că Europa trebuie să adopte o poziţie mai ofensivă, că trebuie să îşi suflece mânecile şi nu să îşi arate doar intenţiile. Întrebarea mea, la care vă va fi foarte uşor să răspundeţi, seamănă cu cea adresată de preşedintele Comisiei pentru mediu, sănătate publică şi sănătate alimentară, deoarece şi eu sunt convins că de acum înainte Europa va trebui să includă întotdeauna dimensiunea climatică în toate acordurile comerciale încheiate cu state terţe, introducând chiar o taxă europeană pentru dioxid de carbon, dacă acesta este singurul limbaj pe care îl înţeleg cei care refuză să vadă amploarea problemei.
<P>
Mai am o întrebare care poate părea puţin iconoclastă; o propunere care, oricum, necesită un răspuns din partea dumneavoastră: nu pot Parlamentul European, Comisia şi celelalte instituţii să dea un exemplu, devenind "carbon neutral”, cu alte cuvinte, compensându-şi emisiile de CO2 pentru a-şi asuma cel puţin - dar acesta nu este decât unul din aspecte - costurile de mediu asociate deplasărilor noastre la Strasbourg?
<SPEAKER ID="312" NAME="Claude Turmes" AFFILIATION="Verts/ALE">
Dnă preşedintă în primul rând cred că abia aşteptăm să vedem evaluarea impactului. Suntem mai mult sau mai puţin siguri că 30 % reprezintă un procent bun pentru economia mondială, şi mai ales în contextul cursei pentru tehnologii ecologice.
<P>
Am două întrebări, dnă comisar; prima se referă la finanţarea pentru un start rapid. Cum veţi coopera cu dl Piebalgs pentru a vă asigura că banii merg către sporirea eficienţei, energii regenerabile şi, într-un mod descentralizat, către producerea descentralizată de energie, combinând aceste aspecte şi cu deficitul de energie? A doua întrebare se referă la cum veţi atrage oraşele europene mari şi regiunile progresive. Am avut dezamăgirea să văd că în documentul UE 2020 de săptămâna trecută nici nu se pomenea de oraşe şi regiuni. Cum îndrăznim să credem că Europa poate merge înainte, ignorând regiunile cetăţenilor din Europa şi impactul pe care l-ar putea avea la nivel internaţional? Cum îndrăznim să credem că Europa poate merge înainte, ignorând regiunile cetăţenilor din Europa şi impactul pe care l-ar putea avea la nivel internaţional?
<SPEAKER ID="313" NAME="Connie Hedegaard">
membru al Comisiei. - Dnă preşedintă, o să îi răspund dlui Leinen - consider că este o idee foarte bună ca de fiecare dată când delegaţiile merg în străinătate să aibă timpul şi posibilitatea de a include aspectele climatice pe ordinea de zi. Acest lucru este foarte important şi ar putea deveni foarte util să comparăm notiţe, astfel încât, atunci când aflaţi nişte informaţii într-o ţară şi eu aflu informaţii o lună mai târziu, să ne putem întâlni şi să comparăm notiţele, astfel încât să ne putem folosi în mod real de informaţiile pe care le avem.
<P>
Am pus atâta presiune pe Copenhaga, dorind să obţinem cât mai mult, tocmai pentru a evita posibilitatea de a avea un nou proces asemănător celui de la Doha. Aveţi dreptate când afirmaţi că există un pericol acum: dacă nu am reuşit la Copenhaga, putem să continuăm aşa la nesfârşit? Tocmai de aceea îmi doresc să văd o foaie de parcurs clară, cu obiective stabilite pentru fiecare eveniment, şi o dată exactă la care trebuie încheiate. Cred că aceasta este o observaţie pertinentă.
<P>
Ultima întrebare se referea la Protocolul de la Kyoto şi la viitorul acestuia. Ştim cu toţii că sunt probleme cu Protocolul de la Kyoto. Ştim cu toţii că există ţări care nu doresc să adere la el, şi toate aceste provocări. În final, avem de-a face cu o provocare şi pentru Uniune Europeană. Nu putem să stăm singuri în cadrul Protocolului de la Kyoto. Cred că Europa trebuie să se schimbe şi să nu mai accepte vina atunci când nu este ea vinovată.
<P>
Nu noi suntem problema Protocolului de la Kyoto. Noi ne-am respectat angajamentele înaintea tuturor celorlalţi. Am respectat şi ne-am ţinut de cuvânt în prima perioadă din 2008 până în 2012. Vom livra şi în continuare tot ce ne-am asumat să respectăm, şi suntem gata să continuăm cu Protocolul de la Kyoto. În acest context, UE nu este problema. Alte părţi reprezintă problema şi vor trebui să afle, în cea de-a doua perioadă de angajament, dacă vor o alternativă, în cazul în care va exista una, sau ce vor face în ceea ce priveşte continuarea.
<P>
Tocmai de aceea avem încă de a face cu un subiect deschis, asupra căruia trebuie să discutăm, însă, aşa cum a afirmat deja Chris Davies, depindem de ceea ce fac celelalte părţi. Trebuie să fim atenţi. De ce să fim noi cei care ucid Protocolul de la Kyoto? Noi ne-am respectat promisiunile asumate prin Protocolul de la Kyoto, aşa că noi, cei din Europa, ar trebui să ne schimbăm atitudinea şi să nu ne mai asumăm vina când ea le revine altora.
<P>
Cât despre propunerea referitoare la instituţiile de aici, pot să vă spun că deja am discutat acest subiect cu cabinetul meu. Îl văd ca pe un lucru firesc. Mi-aş dori foarte mult să cooperez cu Parlamentul. Dacă dumneavoastră puteţi să lucraţi cu Parlamentul, atunci eu mă voi ocupa de Comisie. Cred că aceasta este o abordare logică şi din perspectiva cetăţenilor.
<P>
Pentru a-i răspunde dlui Claude Turmes referitor la startul rapid şi la modul în care voi colabora cu dl comisar Piebalgs, poate că aţi observat deja că această comunicare a fost redactată împreună cu dumnealui. Este cosemnatar al acesteia, pentru că ştim că este foarte important să încercăm să lucrăm împreună şi pe aspectele ce ţin de portofoliul său şi cum poate fi acesta fi folosit într-un mod pozitiv. Între noi, comisari europeni, există deja acest tip de discuţii.
<P>
Vă înţeleg punctul de vedere în ceea ce priveşte oraşele mari. Consider că C40 şi multe alte iniţiative sunt foarte bune şi că, într-adevăr, o mare cantitate a emisiilor provine de la oraşe şi de la stilul de viaţă de aici. Provocarea aici este reprezentată de faptul că planificarea şi restul instrumentelor care pot soluţiona aceste aspecte sunt adesea în mâinile statelor membre, însă sunt de acord cu dumneavoastră şi înainte de Copenhaga am lucrat deja cu câteva dintre oraşele importante. Acesta este un aspect de care trebuie să ţinem cont şi să vedem cum îl putem dezvolta şi mai mult. Totodată, de exemplu atunci când vorbim de transport şi de decarbonizarea acestuia, este de la sine înţeles că marile oraşe vor juca un rol esenţial în identificarea unor soluţii.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Dnă comisar, conferinţa de la Copenhaga ne-a arătat că este necesar să ne pregătim pentru următoarea Conferinţă a părţilor (COP) nu doar la nivel intern, global sau tehnic, ci şi pe plan politic. Pe plan intern, Europei îi revine sarcina de a pune în aplicare pachetul de măsuri privind energia şi schimbările climatic şi de a investi în tehnologii nepoluante, cercetare ştiinţifică şi eficienţă energetică.
<P>
Puterea exemplului este o necesitate, însă nu este suficient, aşa cum s-a văzut deja la Copenhaga. Prin urmare, este esenţial să dezvoltăm şi să promovăm aspectele diplomatice şi să ne folosim de posibilităţile oferite de Tratatul de le Lisabona pentru a pregătii drumul către următoarea COP dând dovadă de ambiţie, vorbind cu o singură voce şi creând alianţe strategice cu posibili aliaţi în acest domeniu, cum sunt, de exemplu, ţările din Africa, zona Caraibelor şi Pacific.
<P>
De asemenea este important ca subiectul schimbărilor climatice să se regăsească pe agenda tuturor summiturilor şi a întâlnirilor la nivel înalt. Aş dori să întreb Comisia, şi pe dna comisar, care sunt progresele înregistrate în ceea ce priveşte aceste negocieri politice.
<SPEAKER ID="315" NAME="Dan Jørgensen" AFFILIATION="S&amp;D">
(DA) Dnă preşedintă, dnă Hedegaard, bine aţi venit. Aţi spus multe lucruri bune şi comunicarea are, de altfel, multe elemente bune. O să mă concentrez însă pe cele cu care nu sunt de acord.
<P>
Nu sunt deloc de acord cu o strategie care se bazează pe a accepta, încă din această fază timpurie, că nu vom obţine un acord în Mexic. Întrebarea mea, deci, este dacă acesta este pur şi simplu un lucru pe care l-aţi hotărât sau dacă este un mandat pe care l-aţi primit - şi dacă da, de la cine? De la şefii de state? Sau în urma procedurii de codecizie, sau cum? Sper ca această strategie să poată fi revizuită. La ce ne foloseşte să spunem - "Ce s-ar întâmpla dacă s-ar acumula o presiune enormă şi multe aşteptări, şi până la urmă nu obţinem nimic - cum am putea explica atunci două eşecuri?”. Uitaţi cum stă treaba; nu trebuie să vă faceţi griji în această privinţă. Probabil că SUA şi China se vor asigura să nu existe aşteptări prea mari de la Mexic. Rolul UE nu ar trebui să fie acela de a domoli aşteptările - rolul UE trebuie să fie acela de a le stimula. Dacă până să înceapă întâlnirea la nivel înalt noi suntem dispuşi să afirmăm: "Uite, suntem dispuşi să acceptăm că nu vom ajunge la un acord prea bun”, şi aşa mai departe, atunci eliminaţi din start orice posibilitate de reuşită. Punctul de pornire este cu totul altul şi, prin urmare, acordul va fi unul şi mai prost.
<SPEAKER ID="316" NAME="Holger Krahmer" AFFILIATION="ALDE">
(DE) Dnă comisar, am două întrebări pentru dumneavoastră.
<P>
În primul rând, nu văd nicio analiză a poziţiei pe care o va avea UE în negocierile la nivel internaţional. Chiar am luat la cunoştinţă faptul că influenţa Europei în ceea ce priveşte politicile de mediu a scăzut? Am luat la cunoştinţă faptul că balanţa economică şi politică înclină către Asia? Oare nu ne supraestimăm influenţa pe care o avem aici?
<P>
În al doilea rând, lucrarea dumneavoastră este una remarcabilă. Î n cele doisprezece pagini pe care le-aţi scris nu se face deloc referire la grupul IPCC. Este oare o încercare subtilă de a vă distanţa de acest organism? Doresc să vă reamintesc că acest grup a reprezentat baza tuturor deciziilor în legătură cu directivele redactate aici în ultimii ani. Oare nu este momentul să facem apel şi la o abordare ştiinţifică, care să ne prezinte puncte de vedere reale, ştiinţifice, şi nu politice?
<SPEAKER ID="317" NAME="Connie Hedegaard">
membru al Comisiei. - Dnă preşedinte, răspunsul este clar "nu” în ceea ce priveşte ultimele afirmaţii legate de IPCC. Dacă ar fi să presupunem că mă distanţez de tot ce nu se regăseşte în document, atunci ar însemna că mă distanţez de foarte multe lucruri. Aceasta este o încercare de a lua ca pe un bun dat faptul că ne confruntăm cu o provocare, că trebuie să o soluţionăm şi că UE trebuie să îşi asume conducerea pentru acest lucru. Aceasta este ideea care a stat la baza lucrării.
<P>
Nu sunt de acord cu afirmaţia că UE nu are un impact asupra negocierilor internaţionale. Aveţi dreptate când spuneţi că nu avem impactul pe care ne-am dori să îl avem, pur şi simplu să dictăm ce urmează să se facă. Depindem de ceilalţi.
<P>
Cu toate acestea, la Copenhaga am văzut o schimbare: dacă până acum, atunci când mergea la negocieri internaţionale UE avea doar câţiva parteneri, de data aceasta liderii unor state care însumează 80 % din totalul emisiilor au promis că, de acum înainte, ni se vor alătura şi ei. Acest lucru schimbă complet dinamica. Doresc să vă reamintesc că de ani de zile una din priorităţile noastre este reprezentată de încercarea de a face economiile în curs de dezvoltare să ni se alăture şi să le facem co-răspunzătoare, lucru pe care l-am realizat la Copenhaga.
<P>
Dnei Carvalho: da, sunt de acord că trebuie să ne pregătim şi din punct de vedere tehnic, şi politic, şi că trebuie să o facem mai bine astfel încât, atunci când vom merge la masa negocierilor să nu spunem pur şi simplu ce vrem după care, când ceilalţi nu sunt de acord cu noi, să nu mai ştim ce să facem, pentru că ne-am consumat toată energia încercând să ajungem la un consens în ceea ce priveşte un punct de vedere ferm şi minuţios detaliat. Ar trebui să fim mai flexibili în negocieri.
<P>
membru al Comisiei. - (DA) ... şi în final, dlui Dan Jørgensen: normal că nu cred că nu ar trebui să ajungem la un acord în Mexic. Discutăm doar despre posibilitatea de a cădea de acord asupra tuturor aspectelor, inclusiv asupra formei acordului, în Mexic. Aceasta este grija mea. Astfel văzute lucrurile, cred că vom reuşi să punem mai multă presiune pe SUA şi pe China şi nu numai, tocmai prin aceste afirmaţii, că la Cancún trebuie să obţinem rezultate clare, prestabilite. Nu mai putem amâna problema.
<P>
Încerc să mă asigur că le va fi foarte greu să nu ne furnizeze rezultatele scontate în Mexic. Cred însă că dacă ne dorim acest lucru, atunci trebuie să nu zăbovim prea mult asupra formei juridice, pentru că astfel putem piedici în calea aprobării conţinutului său. Există mai mulţi facturi care trebuie avuţi în vedere - "Ce credem? Ce auzim? Oare ce ar fi dispusă SUA să accepte, la doar trei săptămâni de la alegeri?”, de exemplu. Există mulţi factori care vor juca un rol important, însă cred că dl Jorgensen mă cunoaşte suficient de bine să îşi dea seama că nu este din cauza faptului că nu cred că ar trebui să fim ambiţioşi în Mexic. Trebuie doar să încercăm să definim un maxim pe care putem să îl obţinem. Acesta este aspectul esenţial al strategiei pe care am încercat să o prezint astăzi aici.
<SPEAKER ID="319" NAME="Preşedinta">
Doamnelor şi domnilor, numărul deputaţilor care nu au avut posibilitatea să vorbească este cu mult mai mare decât al celor care au reuşit să o facă. Nu am avut suficient timp la dispoziţie. Sper că înţelegeţi acest lucru. Vă mulţumesc pentru această dezbatere disciplinată. Mulţumesc, dnă comisar. Sper că ne vom vedea mai des aici, în plec. Sunt sigură că aşa va fi.
<P>
Dezbaterea a fost închisă.
<P>
Declaraţii scrise (articolul 149 din Regulamentul de procedură)
<SPEAKER ID="943" NAME="Sebastian Valentin Bodu  " LANGUAGE="RO">
UE are toate şansele să devină liderul acţiunilor de reducere a emisiilor de CO2. Summitul de la Copenhaga i-a lăsat poate pe mulţi cu gustul dezamăgirii din cauza reţinerii unora dintre participanţi în a îşi asuma nişte ţinte clare pentru prevenirea schimbărilor climatice. India şi China au transmis recent către ONU mesaje privind determinarea lor de a îndeplini ţintele asumate prin acordul de la Copenhaga, aşa vag cum a fost el. Este un semnal important iar UE poate prelua iniţiativa la nivel mondial pentru a readuce la aceeaşi masă toate statele, în special pe cele asiatice ale căror capacităţi industriale cresc în fiecare lună. Schimbările climatice sunt o certitudine, cum este şi o certitudine faptul că poluarea este cea care le accelerează. Ambiţiile UE de a da un exemplu în acţiunile de reducere a poluării devin astfel justificate. Iar obiectivul de a deveni cea mai nepoluată regiune la nivel mondial nu poate fi decât în folosul nostru. Avantajele nu constau numai în beneficiul imediat al unui mediu mai curat. O reorientare la nivel european către o industrie şi economie verde va aduce locuri de muncă, va deschide noi drumuri cercetării şi, nu în ultimul rând, va reduce cheltuielile fiecărui stat.
<SPEAKER ID="942" NAME="João Ferreira  " LANGUAGE="PT">
Protejarea atmosferei planetei trebuie să fie o responsabilitate comună mai multor state, însă în acelaşi timp este clar că influenţa exercitată de fiecare dintre aceste state de-a lungul istoriei asupra atmosferei pământului, şi impactul pe care acestea îl au astăzi, sunt două lucruri distincte; aşadar, responsabilităţile acestor state trebuie diferenţiate, pentru a fi corecţi. Mai mult, definiţia de responsabilitate pentru fiecare stat, în cadrul efortului global de a reduce emisiile, trebuie să ia în considerare populaţia statului respectiv, din nou, pentru că aşa este just. Emisiile pe cap de locuitor în China sunt în prezent de patru ori mai reduse decât cele din Statele Unite şi aproape cât jumătate din media emisiilor din Uniunea Europeană. India are aproximativ o zecime din media emisiilor Uniunii Europene, şi de douăzeci de ori mai puţin decât emisiile din Statele Unite. În prezent, în India locuiesc aproximativ 500 de milioane de oameni (în mare, populaţia Uniunii Europene), care nu au acces la electricitate. De aceea, nu este rezonabil şi nici drept ca aceste state să fie acuzate pentru eşecul de la Copenhaga; să nu mai vorbim de acuzaţiile absurde aduse statelor din Alianţa Bolivariană pentru America printr-o rezoluţie a acestui Parlament. Această poziţie se justifică pur şi simplu prin segregaţionism politic, fapt care subminează şi răstălmăceşte ceea ce s-a întâmplat de fapt la Copenhaga.
<SPEAKER ID="320" NAME="Adam Gierek  " LANGUAGE="PL">
Susţinerea tenace a Comisiei Europene şi a Preşedintelui acesteia acordată unei politici climatice "ambiţioase”, care se desfăşoară de ani de zile, nu reprezintă altceva decât o încercare de distrugere a industriei Uniunii Europene. Această politică rezultă fie din ignoranţa agravată de către Grupul Interguvernamental privind schimbările climatice, fie din prostie; ea mai poate rezulta dintr-un cinism excesiv care duce la sabotaj economic. Este păcat că deputaţii de stânga nu şi-au dat seama că aceasta reprezintă o capcană pentru ei, fiindcă majoritatea celor care sprijină comercializarea emisiilor, sunt recrutaţi din rândul celor care au cauzat deja o criză. De această dată însă, bula financiară va creşte semnificativ. Dezastrul cauzat deja de această politică suicidală este unul uriaş, îndeosebi în Polonia, ţara mea de origine. Nu ne trebuie un război. Este mai uşor să distrugi o ţară decât să o construieşti. Fac un apel la adresa Comisiei - veniţi-vă în fire, pentru că ceea ce faceţi nu este numai antieuropean, ci şi antiumanitar. Avem nevoie de revizuirea imediată a pachetului de măsuri privind energia şi schimbările climatice. Începeţi să lucraţi la acest aspect, şi încetaţi să-i mai convingeţi şi pe alţii să se sinucidă economic. Economie ecologică - de acord, însă asta înseamnă reciclarea materialelor şi a energiei, cogenerare, termo-modernizare, energie regenerabilă acolo unde nu există alte surse, reutilizarea apelor reziduale, energie nucleară, o economie energetică mai dezvoltată, şi altele. Au, spre exemplu, emisiile de dioxid de CO2 vreo legătură cu o economie "ecologică” precum aceasta? Da, au, însă, în mod paradoxal, atunci când emisiile cresc...deci acestea constituie un lucru bun.
<SPEAKER ID="941" NAME="Eija-Riitta Korhola  " LANGUAGE="FI">
Dnă preşedintă, îi sunt recunoscătoare dnei comisar Hedegaard pentru că a arătat că înţelege dilema de bază a politicilor climatice: Uniunea Europeană nu poate să fie singura care face reduceri, pentru că în acest caz, nu numai că reducerile noastre vor fi în zadar, însa riscăm să punem în pericol mediul înconjurător. Dacă producţia nu continuă în Europa din cauza costurilor exorbitante ale comercializării emisiilor, şi dacă, în consecinţă, se produc în locuri în care emisiile rezultate sunt la un nivel mai ridicat decât în Europa, nivelul emisiilor va creşte per ansamblu. Ambiţia unilaterală nu este ambiţie: numai lucrând împreună şi urmând aceleaşi reguli ne va fi uşor să întărim semnificativ legăturile dintre noi. La baza acestui fenomen trebuie să stea o altfel de strategiei climatice: o reducere substanţială a anumitor emisii. Aceasta presupune un sistem de decarbonizare, independent de ciclul de afaceri şi care aduce recompense părţii care operează reducerea, nu ca sistemul nostru de comercializare a emisiilor. China, Japonia şi Statele Unite ale Americii, printre altele, manifestă interes pentru un asemenea plan, şi Uniunea Europeană ar trebui şi ea să îşi revizuiască strategia pentru a se adapta situaţiei actuale. Aş vrea, de asemenea, să întreb dacă are vreun sens să aderăm la planul privind comercializarea emisiilor după 2012, din moment ce în prezent nu pare probabilă existenţa planurilor la nivel global care să poată fi puse în legătură cu al nostru. Numai dacă specificarea şi alocarea fondurilor privind emisiile sunt proporţionale, va fi posibil să se evite competiţia. Pe vremea când, acum zece ani, am început să elaborăm Directiva privind comercializarea emisiilor, întregul plan ne-a fost prezentat ca mijloc de pregătire a comercializării emisiilor la scară globală. Am dobândit experienţă şi competenţe. Experienţa aceea ne-a costat mult, fără îndoială, iar beneficiul pe care l-a adus mediului este evident. Reducerea emisiilor se poate face într-un fel în care acestea să fie mai puţin expuse eşecului pieţii şi speculaţiilor. Comisia consideră că există motive întemeiate pentru a continua pe cont propriu?
<SPEAKER ID="321" NAME="Elżbieta Katarzyna Łukacijewska  " LANGUAGE="PL">
Dnă preşedintă, dnă Hedegaard, întâlnirea la summitul de la Copenhaga, la care am participat ca lideri privind schimbările climatice, a fost o înfrângere şi a demonstrat că Europa este singura interesată de reducerea emisiilor de CO2. Dna Hedegaard a anunţat că, în ciuda acestui fiasco, lupta împotriva încălzirii globale va continua să rămână la baza politicii europene. În prezent elaborăm o nouă strategie înainte de summitul din Mexic, aşadar trebuie să aflăm unde am greşit şi de asemenea să ne analizăm perspectivele şi aşteptările, pentru că lumea nu este pregătită în prezent să accepte restricţii atât de drastice. Îi adresez, aşadar, trei întrebări dnei Hedegaard. În primul rând, cum o sa negociem, şi ce obiective ne stabilim noi înşine, astfel încât Întâlnirea la summitul din Mexic să nu se încheie ca cea de la Copenhaga? În al doilea rând, aş vrea să întreb dacă Comisia Europeană a verificat informaţiile privind încălzirea globală şi topirea gheţarilor în contextul informaţiilor înşelătoare şi neadevărate oferite de anumiţi oameni de ştiinţă? În al treilea rând, sunteţi de acord cu opinia mea potrivit căreia fără aprobarea reducerilor semnificative a emisiilor în Statele Unite, China, Rusia si India, eforturile Uniunii Europene şi costurile aferente acestora vor fi în zadar?
<SPEAKER ID="322" NAME="Bogdan Kazimierz Marcinkiewicz  " LANGUAGE="PL">
Provocarea fundamentală pentru Uniunea Europeană după summitul de la Copenhaga este să elaboreze, cât mai curând posibil, ceva esenţial - o foaie de parcurs colectivă pentru întâlnirea COP 16 din Mexic. Întâlnirea de la Copenhaga ne-a făcut să ne dăm seama că bunele intenţii nu sunt suficiente. În urma celor întâmplate la Copenhaga, am ajuns la următoarele concluzii. În primul rând, Uniunea Europeană nu va funcţiona pe deplin eficient atâta timp cât elaborează şi atât acorduri cadru care să fie urmate. Europa ar trebui să ofere ţărilor în curs de dezvoltare sprijin veritabil care să înlesnească atingerea obiectivelor ambiţioase ale Comisiei. În al doilea rând, Uniunea Europeană trebuie să demareze din nou discuţii cu Statele Unite, ca parte a conducerii transatlantice, şi de asemenea cu alte puteri mondiale. În al treilea rând, Uniunea Europeană ar trebui să abordeze mai raţional strategia reducerii emisiilor de CO2, urmărind să reducă emisiile şi în acelaşi timp să evite costurile mari ale adaptării. În al patrulea rând, Uniunea Europeană ar trebui să-si intensifice eforturile de a construi o economie eficientă bazată pe emisii reduse. Dnă Hedegaard, întrebarea e simplă - dispune Europa de un climat favorabil acestor schimbări?
<SPEAKER ID="323" NAME="Rareş-Lucian Niculescu  " AFFILIATION="PPE">
în scris. - Salut locul important acordat combaterii schimbărilor climatice în Comunicarea Comisiei - Europa 2020 - O strategie europeană pentru o creştere inteligentă, ecologică şi favorabilă incluziunii.
<P>
Două aspecte sunt de subliniat. În primul rând, faptul că un instrument important îl reprezintă investirea în tehnologii mai ecologice, cu emisii reduse de carbon. Aceste investiţii vor proteja mediul, dar în acelaşi timp vor crea noi oportunităţi de afaceri şi noi locuri de muncă. Uniunea Europeană poate să ocupe un loc important pe piaţa mondială în acest sector. De asemenea, este importantă aşa-numita Iniţiativă emblematică: "O Europă eficientă din punctul de vedere al utilizării resurselor”. Solicitarea exprimată de Comisie ca statele membre să utilizeze fondurile structurale pentru a investi în construcţia de clădiri publice eficiente din punct de vedere energetic este desigur o parte a soluţiei, însă consider că trebuie să acordăm o atenţie cel puţin egală sectorului rezidenţial, mai precis clădirilor de locuinţe colective construite în trecut care sunt marii consumatori de energie din unele state membre, mai ales cele din est
<SPEAKER ID="324" NAME="Rovana Plumb  " AFFILIATION="S&amp;D">
în scris. - Consider că am învăţat din eşecul de la Copenhaga şi pentru a demonstra acest lucru trebuie să ne revizuim strategia în vederea obţinerii unui acord juridic obligatoriu în Mexic.
<P>
Este nevoie de acţiuni prompte pentru a transpune în fapte acordul politic, precum operaţionalizarea celor 7,2 milioane de euro destinate "finanţării iniţiale rapide” pentru ţările în curs de dezvoltare.
<P>
UE a notificat dorinţa de a fi asociată la Acord şi a prezentat, cu titlu informativ, un angajament unilateral de a reduce emisiile globale ale UE cu 20 % faţă de nivelurile din 1990 şi, într-o ofertă condiţionată, de a creşte la 30 % acest procentaj de reducere dacă şi alţi mari generatori de emisii sunt de acord să contribuie într-o proporţie corespunzătoare la efortul global de reducere.
<P>
Până la 18 februarie, 40 de state au notificat planul de reducere şi 100 au aderat la Acord, dar nu este suficient.
<P>
Solicit Înaltului Reprezentant şi Comisarului pentru combaterea schimbărilor climatice să ne prezinte urgent o strategie de diplomaţie climatică, iar UE şi SM să includă politicile privind schimbările climatice în toate parteneriatele strategice bilaterale şi multilaterale în vederea atingerii obiectivului major.
<P>
Parteneriatele strategice pentru combaterea schimbărilor climatice trebuie să includă ONG-urile şi societatea civilă.
<SPEAKER ID="325" NAME="Daciana Octavia Sârbu  " AFFILIATION="S&amp;D">
în scris. - În ciuda eşecului înregistrat la Copenhaga, am făcut şi progrese, inclusiv finanţarea pe termen scurt alocată ţărilor în curs de dezvoltare. Iar acest lucru nu doar că va fi de un real folos pe teren, ci va duce la sporirea încrederii între parteneri care au fost împărţiţi la Copenhaga.
<P>
În lunile şi anii ce urmează va trebui să le arătăm statelor în curs de dezvoltare că ne vom onora angajamentele de a finanţa politicile de adaptare la schimbările climatice şi de atenuare a acestora, şi trebuie să ne asigurăm că aceste fonduri vor fi cheltuite în cel mai bun mod posibil, pentru a ne atinge obiectivele.
<P>
La Copenhaga s-a observat un progres semnificativ şi în ceea ce priveşte monitorizarea, raportarea şi verificarea. Acestea duc direct la creşterea încrederii, deoarece acest sistem ne va permite să vedem dacă fiecare îşi îndeplineşte rolul şi ne va ajuta să evaluăm eficienţa politicilor noastre şi cum ar trebui adaptate ele pe viitor. Uniunea Europeană trebuie să continue să pună în aplicare schema de comercializare a cotelor de emisii, precum şi alte iniţiative, cum ar fi reducerea consumului energetic al clădirilor. Trebuie să ne atingem ţintele de emisii şi să demonstrăm cum putem beneficia cu toţii de pe urma economiilor de energie. Dacă venim cu un exemplu de succes al unei politici de reducere a emisiilor, care se traduce în beneficii şi pentru oamenii de rând, avem şanse mari să îi convingem şi pe ceilalţi să ni se alăture.
<CHAPTER ID="006-02">
2. Serviciul european pentru acţiune externă (
<SPEAKER ID="151" NAME="Președinte">
Aş dori să îl felicit pe raportor, dl Brok, precum și pe negociatorii noștri: dl Brok, dl Verhofstadt și dl Gualtieri. Acesta este un text important la care au contribuit, de asemenea, numeroase comisii din Parlamentul European. Am ajuns la un grad ridicat de consens. Aș dori să le mulţumesc tuturor. De asemenea, aș dori să subliniez că în viitorul apropiat, cele două rapoarte importante vor fi întocmite de dna Gräßle și dl Rapkay, așa că trebuie să lucrăm în continuare la acestea.
<CHAPTER ID="010-03">
3. Acordul internațional privind esențele de lemn tropical din 2006
<CHAPTER ID="007-09">
9. Descărcarea de gestiune pentru 2005:Secţiunea VIIIB, Autoritatea Europeană pentru Protecţia Datelor (vot)
<P>
- Relazione: Caspary
<CHAPTER ID="006-15">
15. (
<CHAPTER ID="014">
Cursul dat rezoluţiilor Parlamentului: a se vedea procesul-verbal
<CHAPTER ID="013">
Aplicarea taxelor la vehiculele grele de marfă pentru utilizarea anumitor infrastructuri - Ecologizarea transportului şi internalizarea costurilor externe (dezbatere)
<SPEAKER ID="378" NAME="Preşedintele">
Următorul punct pe ordinea de zi îl reprezintă dezbaterea comună privind următoarele rapoarte:
<P>
elaborat de domnul El Khadraoui, în numele Comisiei pentru transport şi turism, referitor la propunerea de directivă a Parlamentului European şi a Consiliului de modificare a Directivei 1999/62/CE de aplicare a taxelor la vehicule grele de mărfuri pentru utilizarea anumitor infrastructuri - C6-0276/2008 - şi
<P>
elaborat de domnul Jarzembowski, în numele Comisiei pentru transport şi turism, referitor la ecologizarea transporturilor şi internalizarea costurilor externe.
<SPEAKER ID="379" NAME="Saïd El Khadraoui" LANGUAGE="NL">
Domnule preşedinte, domnule comisar, doamnelor şi domnilor, doresc să trec direct la subiect şi să clarific câteva neînţelegeri. Am citit din diverse surse că, prin introducerea acestei directive privind eurovinieta, încercăm să condamnăm la moarte sectorul transportului rutier, în aceste vremuri dificile din punct de vedere economic. Am citit de asemenea că intenţionăm să facem obligatorie tarifarea rutieră pentru toate vehiculele de pasageri din Europa.
<P>
Adevărul este, bineînţeles, că noi nu dorim să impunem nimic de acest gen; ci dimpotrivă, dorim să oferim o gamă largă de posibilităţi pentru a ajuta statele membre care doresc să introducă, atunci când doresc, principiul "poluatorul plăteşte” în sectorul transportului rutier. Cu alte cuvinte, dorim să stabilim un cadru pentru a institui reguli de bază pe care statele membre trebuie să le respecte dacă doresc internalizarea costurilor externe.
<P>
Acest lucru ar trebui să ne apropie de un sistem de transport mai durabil. Doresc să adaug imediat că aceste reglementări nu reprezintă un leac miraculos. Vor trebui luate foarte multe alte măsuri dacă ne dorim să facem minuni. Cu toate acestea, dacă nu vom face nimic - şi Comisia este conştientă de acest lucru - transportul rutier va creşte cu 55% până în 2020. Tocmai de aceea trebuie să facem ceva.
<P>
Ceea ce propunem aici este de fapt o mică revoluţie, dacă îmi permiteţi să mă exprim aşa, ce va solicita continuări ambiţioase în următorii ani. Cu sprijinul majorităţii din cadrul Comisiei pentru transport şi turism, am reuşit să elaborăm o propunere echilibrată, rezonabilă şi coerentă. Aş dori de asemenea să mulţumesc tuturor celor implicaţi. Nu a fost uşor; punctele de vedere au diferit în mod considerabil. Totuşi, sper să păstrăm acest echilibru şi după ziua de mâine şi să trimitem astfel un semnal puternic Consiliului, care trebuie să elaboreze o altă poziţie comună.
<P>
Care sunt principalele aspecte? În primul rând, ce externalităţi urmează a fi introduse în sistem? Am optat pentru aspectele legate de poluare a aerului, zgomot şi congestionarea traficului. În ceea ce priveşte acest ultim aspect, am făcut de fapt o concesie sectorului de transport rutier prin faptul că am spus că ţările care doresc ca sistemele lor să acopere problema congestionării ar trebui să facă o legătură cu autoturismele. Acest lucru este unul opţional, nu obligatoriu.
<P>
În al doilea rând, în ceea ce priveşte alocarea fondurilor, noi nu considerăm venitul din aceste taxe ca fiind o taxă suplimentară acceptată pentru a simplifica fluxul către trezoreriile de stat. Un astfel de venit trebuie reinvestit în sistemul de transport, cu scopul de a păstra costurile externe la un nivel scăzut. Acesta trebuie să fie obiectivul nostru final.
<P>
În cel de-al treilea rând, este vorba de interoperabilitate, un lucru vital, iar Comisia mai are multe de făcut în acest sens. Vrem să evităm situaţia în care autocamioanele trebuie să poarte cu ele 27 de cutiuţe diferite pentru a plăti toate taxele rutiere prin Europa; eu cred că este nevoie de iniţiative clare în acest sens.
<P>
În al patrulea rând, trebuie să existe posibilitatea unor acţiuni suplimentare în viitor. În câţiva ani, trebuie întocmită o vedere de ansamblu asupra internalizării costurilor externe pentru toate modalităţile de transport. Trebuie să luăm în considerare posibilitatea de a adăuga şi alte costuri externe, dar trebuie să promovăm şi schemele de taxare bazate pe kilometrajul suplimentar.
<P>
Pe ansamblu, tot acest impact este de fapt unul limitat. Estimăm că valoarea costurilor de exploatare s-ar putea majora cu 3%, dacă această directivă s-ar aplica pe teren peste tot în Europa. De aceea, doresc să propun colegilor mei deputaţi să rămână fideli pachetului sprijinit de Comisia pentru transport şi turism.
<P>
Cu alte cuvinte, nu sprijin modificările Grupului Partidului Popular European (Creştin-Democrat) şi al Democraţilor Europeni care vizează înlăturarea congestionării din sistem şi nici nu pot sprijini amendamentele depuse de Grupul Verzilor / Alianţa Liberă Europeană, indiferent de cât de atrăgătoare pot părea acestea. Haideţi să ne păstrăm coerenţa şi să facem un pas înainte pe această cale.
<SPEAKER ID="380" NAME="Georg Jarzembowski" LANGUAGE="DE">
Domnule preşedinte, domnule vicepreşedinte, doamnelor şi domnilor, daţi-mi voie să încep prin a spune că mobilitatea persoanelor şi a mărfurilor are pur şi simplu o importanţă esenţială pentru calitatea vieţii, pentru creşterea economică şi ocuparea forţei de muncă, pentru coeziunea socială şi teritorială a Uniunii Europene şi pentru comerţul cu ţări terţe.
<P>
Iată de ce, pur şi simplu, Comunitatea Europeană are nevoie de o infrastructură care să-i îndeplinească cerinţele şi de reguli de transport echitabile pentru toate mijloacele de transport. Având în vedere că şi transportul are consecinţe negative pentru populaţie şi mediu, acesta trebuie bineînţeles ecologizat, pentru a-şi îndeplini şi el rolul în lupta împotriva schimbărilor climatice.
<P>
Trebuie să vă spun totuşi, domnule vicepreşedinte, că ceea ce ne-aţi prezentat drept document de bază pentru ecologizarea transporturilor a fost insuficient. Regret că trebuie să spun că nu există niciun plan general consecvent şi că lăsaţi totul deschis - totul se reduce la subsidiaritate. Dacă spuneţi că trebuie să ecologizăm transporturile, acest lucru trebuie să se aplice peste tot în Uniunea Europeană şi nu trebuie lăsat la latitudinea statelor membre. Principiul trebuie aplicat peste tot, de la căi ferate şi până la transportul maritim.
<P>
Nu se poate să selectaţi pur şi simplu transportul rutier - şi, de fapt, doar transportul rutier de mărfuri - şi să spuneţi după aceea că "vom lăsa la latitudinea statelor membre decizia dacă doresc sau nu să aibă taxe rutiere”. Dacă doriţi o schimbare fundamentală, trebuie să prezentaţi un plan integrat pentru toate mijloacele de transport - un lucru pe care l-am spus foarte clar în cadrul comisiei. Vor fi necesare în acest sens şi evaluări ştiinţifice ale impactului, care să ţină cont de consecinţele asupra competiţiei dintre mijloacele de transport, de costurile de mobilitate şi de competitivitatea Europei.
<P>
Cea de-a doua comunicare, cea asupra internalizării costurilor externe, este un alt exemplu de compartimentare în cadrul sistemului dumneavoastră, propunând ceva şi totuşi nepropunând nimic. În ceea ce priveşte internalizarea costurilor externe, aţi elaborat din nou un manual stufos care oferă multiple căi de realizare a calculelor, dar, în cele din urmă, spuneţi că "vom calcula conform unei valori fixe.” Nimeni nu mai înţelege nimic. Eşuaţi de asemenea în a lua în considerare contribuţiile deja plătite de către diferitele mijloace de transport, fie că este vorba de taxarea generală, de taxa pe combustibil sau de taxa pentru vehicule.
<P>
După cum ştiţi, avem aceeaşi problemă şi cu eurovinieta. Grupul din care fac parte este de acord cu alte grupuri că gazele de eşapament şi zgomotul sunt aspecte ce trebuie luate în considerare în cadrul costurilor externe şi al taxării aferente. Congestionarea traficului însă? Domnule vicepreşedinte, congestionarea traficului este cauzată de infrastructura insuficientă din statele membre. A da statelor membre fonduri pentru a-şi gestiona propriile neajunsuri ar fi curată nebunie.
<P>
În plus, sunteţi conştienţi de faptul că întreprinderile suportă de mult timp costurile congestionării traficului, având în vedere că acestea duc la mărirea costurilor salariale şi cu combustibilul. Ţinând cont de acest aspect, trebuie spus, domnule El Khadraoui, că nu are niciun sens internalizarea costurilor congestionării, ci dimpotrivă. Trebuie să încercăm să scăpăm de congestionarea traficului prin îmbunătăţirea prudentă a infrastructurii şi prin desfăşurarea sistemelor inteligente de monitorizare a traficului. Însă nu trebuie să încărcăm agenţii economici, care se luptă deja cu creşterea costurilor, cu costuri suplimentare sub forma taxelor rutiere. Nu are niciun rost.
<P>
Domnule vicepreşedinte, comunicarea dumneavoastră asupra măsurilor de protecţie împotriva zgomotului provenit de la căile ferate este, în principiu, un lucru pozitiv. Dar despre ce este vorba până la urmă? Ce propuneţi de fapt? Spuneţi că există multe opţiuni. Nu, dumneavoastră sunteţi Comisia! Aveţi dreptul şi datoria să înaintaţi propuneri pe care să le putem pune ulterior în aplicare. De aceea, Comisia pentru transport şi turism face apel la dumneavoastră pentru a depune o propunere de directivă privind introducerea taxelor de acces la calea ferată legate de zgomot, astfel încât, prin reinvestirea banilor încasaţi din aceste sisteme în societăţile feroviare - inclusiv societăţi private - să putem contribui la introducerea unor măsuri reale de reducere a zgomotului. Toţi cei din acest Parlament avem un ţel bine conturat şi acela este că poluarea fonică generată de căile ferate trebuie eradicată. Noi vrem să promovăm transportul pe căile ferate, dar traseul lor prin liniştita vale a Rinului trebuie schimbat şi el de o manieră benefică pentru mediu. Aşa că ajutaţi-ne în acest sens - propuneţi ceva cu adevărat tangibil!
<SPEAKER ID="381" NAME="Antonio Tajani" LANGUAGE="IT">
Domnule preşedinte, am ajuns la finalul unei alte dezbateri pe un subiect pe care am reuşit să îl aduc în atenţia acestui Parlament imediat ce am obţinut sprijinul Parlamentului, altfel spus, ţelul nostru de a nu impune o nouă taxă pentru cetăţenii europeni. În ceea ce priveşte Comisia, faptul că noua eurovinietă este opţională reprezintă o dovadă că nu impunem o nouă taxă. Mai înainte de toate, sumele încasate nu vor fi alocate în general bugetelor diferitelor state membre, ci vor fi alocate pentru a face o diferenţă într-un sector anume, de exemplu poluarea, internalizarea costurilor externe şi construirea unor drumuri şi a unei infrastructuri mai sigure.
<P>
Doresc să mulţumesc Parlamentului pentru angajamentul arătat pentru pachetul de ecologizare, în special cu privire la revizuirea Directivei Eurovinieta. Propunerea adoptată de către Comisia pentru transport şi turism pe baza raportului domnului El Khadraoui trimite un mesaj puternic statelor membre, deoarece propune un cadru mai flexibil care autorizează în mod legal adoptarea de noi instrumente pentru combaterea efectelor negative din sectorul transporturilor, precum şi în cadrul părţilor implicate din acest sector. Face acest lucru prin demonstrarea unei intenţii politice de încurajare treptată a introducerii unei game de tarife corecte şi eficace, spre folosul infrastructurilor, iar principiul este că poluatorul, şi nu contribuabilul, plăteşte.
<P>
Am sentimentul că avizul aprobat de către Comisie, care este în discuţie azi, consolidează propunerea Comisiei în unele privinţe cheie. În ceea ce priveşte alocarea resurselor, cred că amendamentele propuse sunt consecvente cu abordarea sugerată de noi, care urmăreşte să apere alocarea venitului din taxele rutiere şi reducerea efectelor externe ale transportului rutier. Eu pot să susţin aceste amendamente. În ceea ce priveşte tipul efectelor externe ce trebuie luate în considerare, eu spun nu CO2 şi da luării în considerare a congestionării traficului. O taxă modulată de congestionare a traficului ne-ar permite să combatem schimbările climatice mai eficient decât dacă am aplica o taxă unică asupra emisiilor de CO2. Acest aspect este unul esenţial pentru eficienţa economică a transportului rutier şi util pentru asigurarea unui venit suficient necesar finanţării de noi capacităţi de transport, iar eu consider că acest compromis la care am ajuns constituie o bază solidă pentru discuţii cu Consiliul. Cu toate acestea, trebuie să fim mai atenţi pentru a ne asigura că rezultatul final reprezintă o încurajare a statelor mai degrabă decât o piedică şi acesta nu impune condiţii prea complicat de gestionat.
<P>
Am totuşi anumite reţineri cu privire la amendamentul referitor la zonele sensibile de munte. Propunerea Comisiei autorizează deja un factor de multiplicare a costului de poluare, cunoscut drept factorul de corecţie pentru zonele de munte. Faptul că am autorizat, pur şi simplu, adăugarea acestei taxe la suprataxa existentă, decisă în 2006 pentru finanţarea unor tuneluri mai mari prin Alpi, înseamnă obţinerea unei taxe duble, iar acest lucru, în opinia mea, reprezintă un obstacol în calea pieţei unice. De aici şi confuzia mea.
<P>
Acum aş dori să trec la raportul domnului Jarzembowski privind comunicarea ce însoţeşte directiva. După cum a demonstrat clar în discursul său, domnul Jarzembowski este foarte critic la adresa poziţiei Comisiei: pentru prima dată, în toţi aceşti ani de colaborare, suntem în dezacord. Acest raport este, în mod clar, unul critic. Voi încerca să mă concentrez în special asupra a două puncte pe care le consider cruciale. Doresc să evidenţiez că, pe de o parte, Comisia a desfăşurat o evaluare a impactului care acoperă toate metodele de transport şi analizează efectele diferitelor opţiuni de internalizare. Cred că această analiză pune bazele strategiei de internalizare propuse de către Comisie. Pe de altă parte, Comisia a propus un cadru comun de internalizare, bazat pe un principiu care acoperă toate metodele de transport şi ia în considerare iniţiativele din trecut. Este vorba de o abordare pragmatică care respectă acquis-ul comunitar şi ia în considerare propunerile recent aprobate - mă gândesc aici la extinderea sistemului ETS la aviaţie şi la acordurile internaţionale privind aviaţia, sectorul maritim şi apele interioare. Bineînţeles că putem discuta dacă propunerile Comisiei merg sau nu îndeajuns de departe, dar trebuie să subliniez că în cadrul Comisiei am tratat subiectele pe care am fost solicitaţi să le tratăm, cu alte cuvinte, un plan integrat pentru ecologizarea transporturilor, sprijinit de propuneri legislative specifice.
<P>
Doresc să termin prin semnalarea unui aspect asupra căruia Comisia şi Parlamentul sunt de acord: nevoia de a găsi o abordare legislativă la problema poluării fonice din sectorul căilor ferate. Comisia îşi va prezenta propunerile în cadrul primei revizuiri a pachetului feroviar, programată pentru adoptare în toamnă. Vom fi cu siguranţă încântaţi să vă ascultăm sugestiile în această privinţă.
<SPEAKER ID="382" NAME="Preşedintele">
Vă mulţumesc, domnule Tajani. Am văzut din relaţiile dumneavoastră cu domnul Jarzembowski câtă dreptate avea Karl Marx când a arătat cum poziţia instituţională a oamenilor determină şi atitudinea lor politică în legătură cu diferitele subiecte.
<SPEAKER ID="383" NAME="Claude Turmes" LANGUAGE="FR">
Domnule preşedinte, Comisia pentru industrie, cercetare şi energie a analizat în principal două aspecte ale acestei directive, primul fiind petrolul.
<P>
Dintre toate marile economii ale lumii, Europa este cea mai dependentă de transportarea mărfurilor folosind petrol. Haideţi să nu ne inducem singuri în eroare. Deşi preţul petrolului este în scădere momentan, acest lucru se datorează doar faptului că economia mondială este în regres. Odată ce economia începe să-şi revină, vom vedea din nou aceleaşi probleme de lipsă de combustibil, iar principalul călcâi al lui Ahile al economiei europene va fi în viitor dependenţa noastră de petrolul folosit pentru transportul mărfurilor.
<P>
Cel de-al doilea aspect se referă la tehnologie şi exporturi. Dacă Europa introduce un sistem relevant de euroviniete, ar promova astfel şi dezvoltarea actorilor economici europeni. Statele Unite, China, India şi Indonezia sunt economii ce vor avea aceeaşi problemă ca şi noi. Iată de ce acesta este un apel pentru aplicarea unei politici ambiţioase, atât în legătură cu internalizarea costurilor externe pentru a anticipa schimbările necesare din domeniul petrolier, cât şi pentru promovarea industriei europene la nivelul instrumentelor tehnologice din jurul eurovinietei.
<SPEAKER ID="384" NAME="Corien Wortmann-Kool" LANGUAGE="NL">
Domnule preşedinte, domnule comisar, raportorul nostru, stimatul meu coleg deputat, dl El Khadraoui, a început cu câteva cuvinte liniştitoare. Nu vor fi impuse niciun fel de taxe europene. În schimb, raportorul este preocupat de regulile de bază pentru piaţa internă, cu scopul de a facilita un transport durabil în Europa. Cu toate acestea, poziţia sa în calitate de raportor acordă statelor membre autorizarea de a impune taxe foarte mari, până la nivelul a câţiva euro pe kilometru, cu taxa de congestionare şi majorarea pentru zonele montane pe deasupra. Domnule preşedinte, în cuvintele comisarului, nu avem de-a face cu reguli de bază pentru piaţa internă, ci cu bariere pentru aceasta.
<P>
Grupul Partidului Popular European (Creştin-Democrat) şi al Democraţilor Europeni doreşte să-şi exprime astăzi în mod clar poziţia în acest sens. Noi suntem suporteri de neclintit ai investiţiilor într-un transport durabil. De aceea, internalizarea costurilor externe pentru poluarea aerului şi cea fonică se pot bucura de aprobarea noastră, cu condiţia ca veniturile să fie investite în ecologizarea transportului rutier - un principiu care se bucură de o largă susţinere. Cu toate acestea, taxarea propusă pentru congestionarea traficului şi majorarea pentru zonele montane reprezintă un pas prea departe pentru Grupul PPE-DE. Taxarea congestionării are un impact foarte limitat asupra mediului, nu rezolvă problema în sine şi ar reprezenta, de asemenea, o povară suplimentară în aceste vremuri de criză financiară, o povară asupra IMM-urilor, şi deci un lucru dăunător şi pentru ocuparea forţei de muncă.
<P>
Raportorul a ajuns la un compromis cu Grupul Alianţei Liberalilor şi Democraţilor pentru Europa printr-o corelare cu transportul de persoane, un aspect crucial pentru obţinerea sprijinului acestui grup. Consiliul nu va accepta acest lucru - cel puţin asta este deja clar. Raportorul se regăseşte astfel într-o poziţie dorită de dumnealui, dar nu şi de Grupul ALDE.
<P>
Aş dori să-mi închei discursul în numele Grupului PPE-DE cu un vechi proverb: se poate să pierdem o bătălie, dar asta nu înseamnă că am pierdut războiul.
