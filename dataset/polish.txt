<CHAPTER ID="010-03">
3. Strategia UE na rzecz integracji Romów (
<CHAPTER ID="015">
Zmiana rozporządzenia (WE) nr 1234/2007 ustanawiającego wspólną organizację rynków rolnych (debata) 
<SPEAKER ID="442" NAME="Przewodniczący">
Kolejnym punktem porządku dziennego jest debata nad wnioskiem dotyczącym rozporządzenia Rady zmieniającego rozporządzenie (WE) nr 1234/2007 ustanawiające wspólną organizację rynków rolnych oraz przepisy szczegółowe dotyczące niektórych produktów rolnych (rozporządzenie o jednolitej wspólnej organizacji rynku) - C7-0223/2009 -.
<SPEAKER ID="443" NAME="Mariann Fischer Boel">
komisarz. - Panie przewodniczący! Proszę pozwolić, że na początku podziękuję za zgodę na zastosowanie trybu pilnego w odniesieniu do obu wniosków, które - jak mam nadzieję - pomogą zaradzić sytuacji na rynku mleczarskim, a z których pierwszy dotyczy objęcia mleka zakresem artykułu 186, natomiast drugi traktuje o zarządzaniu systemem wykupu kwot.
<P>
Wnioski te to najnowsze spośród całej serii środków ukierunkowanych na rynek mleczarski, które przyjęliśmy. Przyjęłam do wiadomości państwa rezolucję z 17 września i mam nadzieję, że zwrócili państwo uwagę na fakt, iż wiele z państwa zaleceń znalazło już odzwierciedlenie w praktyce, jest przedmiotem toczących się badań lub będzie przedmiotem dzisiejszych propozycji.
<P>
W kwestii środków długoterminowych, o których mowa w państwa rezolucji, to utworzyliśmy grupę wysokiego szczebla. Odbyło się już jej pierwsze spotkanie i przed końcem czerwca przyszłego roku oczekujemy ostatecznej wersji dokumentu.
<P>
Bardzo mnie cieszy dzisiejsza rzeczywista sytuacja na rynku mleczarskim, w której mamy do czynienia ze wzrostem cen i nie obserwujemy już wykupu interwencyjnego, gdyż ceny rynkowe są lepsze od cen skupu interwencyjnego.
<P>
Jeśli chodzi o moją propozycję, to artykuł 186 zawiera przepis obowiązujący w stosunku do wielu produktów, ale nie dotyczy mleka. Niestabilność cen, której ostatnio doświadczyliśmy, począwszy od 2007 roku, dowiodła konieczności objęcia mleka zakresem tego artykułu, gdyż umożliwiłoby to Komisji szybsze podejmowanie działań.
<P>
Na wczorajszych posiedzeniach Rady Ministrów Rolnictwa oraz Komisji Rolnictwa i Rozwoju Wsi ogłosiłam również informację o 280 milionach euro dla gospodarstw mleczarskich. Aby móc szybko wypłacić te pieniądze, potrzebuję podstawy prawnej w artykule 186. Pomysł jest taki, aby pieniądze przydzielić w krajowych kopertach na podstawie produkcji w latach 2008-2009 i oczywiście w ramach pułapu dla kwot krajowych, a następnie rozprowadzić je w niedyskryminacyjny sposób między gospodarstwa mleczarskie, które kryzys dotknął najbardziej. Powtarzam, że abyśmy mogli skorzystać z takiej możliwości, w artykule 186 musimy uwzględnić mleko.
<P>
Kiedy mówię, że zapowiedziałam możliwość zaproponowania 280 milionów euro, muszą państwo wiedzieć, że decyzję w sprawie tej kwoty będzie musiała podjąć władza budżetowa, czyli Parlament Europejski i Rada Ministrów Finansów, na posiedzeniu Rady ECOFIN, które odbędzie się 19 listopada. Powiedziałam również wczoraj, że są to ostatnie pieniądze, którymi dysponuję, z wyjątkiem 300 milionów euro pełniących rolę zabezpieczenia koniecznego do uniknięcia dyscypliny finansowej. Koniecznie muszę wyraźnie zaznaczyć, że artykuł 186 nie daje Komisji nieograniczonego pełnomocnictwa do proponowania wszelkich pomysłów, jakie jej przyjdą do głowy. Na obecnym etapie mogę jedynie powiedzieć, że kandyduje tu prywatne przechowywanie produktów, do których może należeć ser, pod warunkiem, że sytuacja na rynku będzie uzasadniała taki ruch.
<P>
Druga część wniosku dotyczy zarządzania systemem kwot. Państwa członkowskie mają już możliwość wykupu kwot. Teraz po prostu dajemy państwom członkowskim możliwość ograniczenia ogólnego krajowego pułapu kwoty o wielkość kwot wykupionych przez te państwa z rynku. To system dobrowolny, gdyż w naszych dyskusjach bezsprzecznie ustalono, że obowiązkowe systemy nie zdałyby egzaminu z politycznego punktu widzenia.
<P>
Teraz chciałabym wysłuchać państwa uwag.
<SPEAKER ID="444" NAME="Albert Deß" LANGUAGE="DE">
Panie przewodniczący, pani komisarz, panie i panowie! Bardzo mnie cieszy, że Parlament przyjął dzisiaj zdecydowaną większością głosów wniosek o zastosowanie trybu pilnego. W ten sposób wysłaliśmy naszym gospodarstwom mleczarskim sygnał, nie uchylając się od odpowiedzialności. W przeciwieństwie do mniejszości moich kolegów posłów z innych grup, w przedmiotowym wniosku o zastosowanie trybu pilnego dostrzegamy dodatkowe narzędzie, służące zapewnieniu gospodarstwom mleczarskim pomocy w tych trudnych czasach.
<P>
Wniosek Komisji bez wątpienia wpłynął za późno i nie stanowi kresu możliwości. Mówi się jednak, że lepszy rydz niż nic.
<P>
Jeśli chodzi o moją własną grupę, to opinie na temat programu wykupu również bardzo się różnią. Program musiałby być obowiązkowy, żeby przynieść jakiekolwiek efekty. Nie widzę jednak większości, która poparłaby to w tym Parlamencie czy w Radzie. Ponadto program taki byłby nie do przyjęcia dla niektórych państw członkowskich, gdyż byłby równoznaczny ze zmniejszeniem równowagi oraz kwot. Proponowanie zwiększenia kwot dla grup priorytetowych to proponowanie decyzji, która już obowiązuje na mocy prawa.
<P>
Należy poprzeć objęcie mleka i przetworów mlecznych zakresem artykułu 186 w odniesieniu do natychmiastowych środków w razie zakłóceń na rynku. Złożę jednak poprawkę, w której zaproponuję ograniczenie czasu obowiązywania danego środka do dwóch lat. Jeżeli okaże się on wartościowy, uzgodnimy przedłużenie tego okresu.
<P>
Na koniec chciałbym podziękować za te 280 milionów euro. Pani komisarz! Naprawdę przysłużyła się pani Parlamentowi. Wiem, że nie dysponuje już pani żadnymi pieniędzmi. Wnoszę o zatwierdzenie w czwartek projektu rezolucji, być może zmienionego.
<SPEAKER ID="445" NAME="Paolo De Castro" LANGUAGE="IT">
Panie przewodniczący, pani komisarz Fischer Boel, panie i panowie! Po pierwsze chciałbym skorzystać z możliwości, aby wyrazić moje uznanie dla odpowiedzialności, którą ta Izba wykazała się dzisiejszego ranka, przyjmując tryb pilny w celu objęcia rynku mleczarskiego, wraz z licznymi innymi produktami rolnymi, zakresem artykułu 186 rozporządzenia o jednolitej wspólnej organizacji rynku.
<P>
Szybkie rozszerzenie na ten sektor przepisów regulujących interwencję na wypadek kryzysu na rynku umożliwia nam znaczącą reakcję na niezmiernie trudne czasy dla całej gospodarki rolnej, w szczególności dla rynku mleczarskiego. Pod tym względem oczekujemy, że stosownie do wypowiedzi pani komisarz Fischer Boel Komisja Europejska uwzględni wnioski Parlamentu, który kilkakrotnie zaznaczał, iż podjęte dotychczas środki okazały się nieodpowiednie z uwagi na powagę bieżącego kryzysu.
<P>
Dzisiejszej otwartości Parlamentu wobec Komisji nie należy odbierać jako całkowitego przekazania władzy o nieograniczonych uprawnieniach, lecz należy ją raczej postrzegać jako wyraz odpowiedzialności w dramatycznej i nadzwyczajnej sytuacji.
<P>
Muszę koniecznie podkreślić, że pod tym względem Parlament stoi na stanowisku, iż bardzo ważne jest jego zaangażowanie na każdym etapie procesu decyzyjnego w celu zagwarantowania kontroli demokratycznej i właśnie dlatego uważamy, że Komisja powinna z wyprzedzeniem poinformować Parlament, w jaki sposób w rzeczywistości wykorzysta te nowe uprawnienia, nadane jej na podstawie artykułu 186 również w odniesieniu do sektora mleka.
<SPEAKER ID="446" NAME="George Lyon">
w imieniu grupy ALDE. - Panie przewodniczący! Ja również chciałbym podziękować pani komisarz za to, że przyszła tu dzisiaj, aby dokładniej wyjaśnić, o jakie uprawnienia się ubiega. Pani komisarz! Przede wszystkim dziękuję za pozytywną reakcję na rezolucję przyjętą w tej Izbie dnia 27 września. Popieram działania, które pani podjęła na rzecz ustabilizowania bardzo poważnej sytuacji, w której znalazły się gospodarstwa mleczarskie. Z zadowoleniem przyjmuję także pani informację o 280 milionach euro na restrukturyzację.
<P>
Jeśli chodzi o pierwszą część pani wniosku, to musimy sobie wszyscy zadać dzisiaj pytanie, czemu prosi się nas o zatwierdzenie pilnych środków na tak późnym etapie i czy środki te pomogą naprawić rynek? Zaznaczyła bowiem pani w swoim wystąpieniu, że zaczynamy dostrzegać pierwsze oznaki poprawy. Nie jestem pewien, czy proponowane zmiany kwot spowodują dużą różnicę, ale z uwagi na dobrowolność ich stosowania przez państwa członkowskie nasza grupa z pewnością nie będzie się sprzeciwiała wprowadzeniu tych zmian.
<P>
Nawiązując do wniosku dotyczącego rozszerzenia zakresu artykułu 186 w celu uwzględnienia mleka i przetworów mlecznych, to moje doświadczenie potwierdza, że ministrowie lub komisarze, jak to ma miejsce w tym przypadku, zazwyczaj zwracają się do parlamentów o nadanie uprawnień, które umożliwiłyby im podjęcie działań mających na celu rozwiązanie problemu. Dzisiaj mamy wrażenie, że prosi się nas o przyznanie Komisji uprawnień bez uprzedniego wyjaśnienia, jakim działaniom mają one służyć.
<P>
Jeżeli dobrze zrozumiałem pani wcześniejszą wypowiedź, wspomniała pani, że te dodatkowe uprawnienia są pani potrzebne jako podstawa prawna do wypłacenia 280 milionów euro. Byłbym wdzięczny, gdyby pani wyjaśniła, czy o to właśnie chodzi. Czy dlatego potrzebne są pani te uprawienia? Wszyscy bowiem bardzo się obawiamy wręczać Komisji czek in blanco.
<P>
Pani komisarz! Powiedziała pani, że wyzbyła się pani ostatnich groszy, a zatem jeżeli ma pani pomysły dotyczące podjęcia jakichś działań, to ograniczenia finansowe uniemożliwiają jakiekolwiek ważne kroki. Nasza grupa opowie się za przyznaniem tych uprawnień wyłącznie wtedy, gdy będą one podlegały ograniczeniom czasowym i będą odnosiły się do ekstremalnych przypadków.
<SPEAKER ID="447" NAME="Martin Häusling" LANGUAGE="DE">
Panie przewodniczący, panie i panowie! W końcu mamy jakiś postęp w tej debacie. Komisja musi znowu wziąć na siebie ogólną odpowiedzialność. Dzisiejszego ranka doświadczyliśmy czegoś innego, chociaż chcielibyśmy większego zaangażowania Parlamentu. Proszę pozwolić, że wyraźnie wyjaśnię, iż nie sprzeciwiamy się wsparciu finansowemu. Musimy jednak jasno stwierdzić, że takie wsparcie to kropla w morzu w najprawdziwszym tego słowa znaczeniu.
<P>
Niestety, decyzje podjęte w Luksemburgu nie pomogły nam przywrócić równowagi między podażą a popytem, co bez wątpienia ma tu zasadnicze znaczenie. Dobrowolny wykup kwot jest dobrym rozwiązaniem, ale nie przyniesie on większych skutków, ponieważ nie przyczynia się specjalnie do ograniczenia wolumenu.
<P>
Wspominałem już wczoraj, że musimy odpowiednio uwzględnić sprawozdanie Trybunału Obrachunkowego i dążyć do wdrożenia polityki długoterminowej, mając na uwadze opinię Trybunału Obrachunkowego. Trybunał uznał, że w przyszłości musimy zarządzać podażą, bo inaczej nie będzie możliwości finansowania całego systemu. Potrzebujemy też polityki w sektorze mleczarskim, której podstawą będą produkty wysokiej jakości na rynku europejskim.
<P>
Musimy wycofać się możliwie jak najszybciej z refundacji wywozowych - od dawna tego się domagamy i często podkreślaliśmy katastrofalne skutki tych środków.
<P>
Naprawdę potrzebujemy polityki wychodzącej poza aktualny kryzys, natomiast od Komisji oczekujemy także odpowiedzi dotyczących perspektywy bardziej długoterminowej. Niestety, Komisja nie udzieliła nam dotychczas takich odpowiedzi, zwłaszcza odpowiedzi na pytanie, w jaki sposób powinniśmy wzmocnić organizacje producentów, aby zapewnić im lepszą pozycję na rynku oraz powstrzymać sieci supermarketów.
<SPEAKER ID="448" NAME="James Nicholson">
w imieniu grupy ECR. - Panie przewodniczący! Przede wszystkim chcę powiedzieć, że naturalnie popieram tę decyzję i sądzę, że wczorajsza debata w komisji oraz dzisiejsza na posiedzeniu plenarnym pozwalają nam rozjaśnić nieco całą sytuację. Uważam, że przyczyną frustracji wielu gospodarstw mleczarskich jest fakt, że chociaż odczuły one w pewnym stopniu to, co pan poseł Lyon nazwał oznakami poprawy, to wspomniane pieniądze nie wpłynęły jeszcze na ich konta. Skutkuje to zatem pewną frustracją wśród rolników prowadzących gospodarstwa mleczarskie. Wielu z nich od dawna boryka się z kłopotami finansowymi. To dobrze, że mamy możliwość prowadzenia przydatnej dyskusji, ponieważ teraz zgadzam się z koniecznością stosowania artykułu 186 w celu jak najszybszego przekazania tych pieniędzy bezpośrednio producentom. Uważam to za wyzwanie.
<P>
Podoba mi się pomysł pana posła Deßa dotyczący poprawki i jeżeli ją złoży, to sądzę, że poprę ograniczenie do dwóch lub nawet trzech lat, aby zakończyć tę sprawę. Cały czas jestem jednak nieprzekonany do systemu wykupu. Musimy to zrobić, by chronić ten sektor przemysłu.
<SPEAKER ID="449" NAME="Patrick Le Hyaric" LANGUAGE="FR">
Panie przewodniczący, pani komisarz! Czuję się w obowiązku powtórzyć, że proponowane przez państwa przepisy finansowe to zaledwie kropla w morzu w warunkach bieżącego kryzysu i zwątpienia panującego wśród rolników.
<P>
Przekażą państwo 280 milionów euro, gdy zaledwie kilka tygodni temu miała to być kwota 600 milionów euro. W ten sposób dokonają państwo jednorazowej wypłaty po 1 000 euro dla rolników, których straty wynoszą obecnie od 100 do 200 euro dziennie. Dlatego apelujemy o zapewnienie realnego kryzysowego planu finansowego, gdyż choroby zagrażającej życiu nie da się wyleczyć zwykłym plastrem.
<P>
Z drugiej strony zamierzają państwo wykorzystać publiczne pieniądze na wielki plan uboju bydła mlecznego i zamykanie gospodarstw. Takim postępowaniem zniszczą państwo przyszłość naszych rolników, gdyż najbardziej uderzy to w gospodarzy młodych, najdrobniejszych producentów rolnych, którzy przyczyniają się do rozwoju rolnictwa, wytwarzają przetwory mleczne i ser wysokiej jakości oraz chronią środowisko.
<P>
Jak mają państwo czelność proponować coś takiego, kiedy tak wiele rodzin w Europie i na całym świecie nie ma dostępu do żywności, począwszy od mleka? Dodam też, że państwa plan doprowadzi do niedoboru mleka w przyszłości.
<P>
Faktem jest, że w czasach, kiedy tak zdecydowanie narzuca się nam traktat lizboński, możemy być jedynie zdziwieni, że chcą państwo narzucić również przedmiotowy artykuł 186, przyznający państwu pełne uprawnienia. Przecież mieli państwo takie uprawnienia i to one doprowadziły do tego, że opowiedzieli się państwo za uwolnieniem kwot, które pogrążyło nas w dzisiejszym kryzysie, a które było korzystne wyłącznie dla przetwórców i dystrybutorów, ponieważ nawet dzisiaj Europejski Trybunał Obrachunkowy zaznacza, iż ceny konsumpcyjne przetworów mlecznych w latach 2000-2007 wzrosły o 17 %, natomiast ceny producenta spadły o 6 %.
<P>
Pani komisarz! Ponownie przypominam pani, że zachodzi pilna, ale to bardzo pilna konieczność przeznaczenia ogromnej kwoty na pomoc w sektorze rolnictwa w formie dużego europejskiego funduszu nadzwyczajnego, powrotu do polityki minimalnych cen produktów rolnych oraz powstrzymania kapitalistycznego rynku przed zniszczeniem naszych rolników.
<SPEAKER ID="450" NAME="Krisztina Morvai" AFFILIATION="NI">
(HU) Pani komisarz! Będę oczywiście głosowała za przyjęciem wniosku, chociaż mam świadomość, że ta jałmużna nie rozwiąże problemów, z którymi borykają się rolnicy. Mam jednak trzy pytania. Pierwsze z nich brzmi: jakimi doświadczeniami zaowocował ten kryzys pani zdaniem? Czy wyciągnęliśmy z niego jakieś wnioski? Pani komisarz! Kryzysu tego nie spowodowała żadna klęska żywiołowa, tsunami czy inne tego rodzaju zdarzenie, lecz szereg złych decyzji i z gruntu nietrafiona polityka rolna. Patrząc w przyszłość, co może pani obiecać rolnikom? Jak mogą uniknąć podobnego kryzysu w przyszłości? Chciałabym, aby udzieliła mi pani jasnej i szczegółowej odpowiedzi.
<P>
Przechodzę do kolejnego pytania. Na wczorajszym posiedzeniu komisji powiedziała pani, że państwa członkowskie mogą wykorzystać tę kwotę pieniędzy w dowolny sposób. Co to dokładnie znaczy? Czy państwa członkowskie będą mogły sprawiedliwie podzielić te pieniądze, aby nie trafiły one do przedsiębiorstw i dużych gospodarstw rolnych, lecz do drobnych producentów rolnych, gospodarstw rodzinnych, które są w największej potrzebie i których źródła utrzymania zależą od tych pieniędzy? Rolnicy ci są w najgorszej sytuacji. Kolejna duża grupa, którą należy uwzględnić, to rolnicy z nowych państw członkowskich, zwłaszcza drobni producenci rolni. Jak pani chce wyeliminować niemożliwą do zaakceptowania dyskryminację, wynikającą z faktu, że przykładowo my, Węgrzy, musieliśmy oddać nasz rynek w całości Unii Europejskiej, natomiast otrzymaliśmy jedynie drobną część dotacji? W jaki sposób i kiedy ta niesprawiedliwość i nierówność zostaną wyeliminowane?
<SPEAKER ID="451" NAME="Giovanni La Via" AFFILIATION="PPE">
(IT) Panie przewodniczący, pani komisarz Fischer Boel, panie i panowie! Popieram podejście pani komisarz, która zdecydowała się stanąć przed Parlamentem, aby ustalić pakiet środków dla rynku mleczarskiego.
<P>
Jeśli chodzi o treść proponowanych środków, to pomijając brak odpowiednich szczegółów operacyjnych, uważam, że sprawy idą w dobrym kierunku, aby rozwiązać problemy, z którymi borykają się aktualnie nasi rolnicy. Nie wierzę jednak, aby proponowane środki mogły całkowicie rozwiązać nasze problemy. Uważam jednak, że koniecznie należy głosować za przyjęciem wniosku dotyczącego zmiany artykułów 78 i 79 rozporządzenia (WE) nr 1234/2007.
<P>
Jeśli chodzi o artykuł 186 tego samego rozporządzenia o jednolitej wspólnej organizacji rynku, to przede wszystkim zaznaczyłbym, że w lit. a) i b) tego artykułu ustanawia się różne poziomy ochrony dla różnych towarów, dopuszczając interwencję w przypadku znacznego wzrostu lub spadku cen niektórych towarów, natomiast w przypadku innych - takich jak wieprzowina, oliwa z oliwek i inne produkty - tylko w przypadku znacznego wzrostu cen. Taka sprzeczność jest moim zdaniem niedopuszczalna.
<P>
W imieniu Grupy Europejskiej Partii Ludowej (Chrześcijańskich Demokratów) chciałbym również złożyć poprawkę, mającą na celu zobowiązanie Komisji do informowania Parlamentu o zamiarze podjęcia środków określonych w artykule 186. Uważam, że poprawka ta pokrywa się z wysuniętymi właśnie propozycjami Grupy Postępowego Sojuszu Socjalistów i Demokratów w Parlamencie Europejskim.
<P>
Na koniec apeluję do pani komisarz, aby zgodnie z wnioskiem zawartym w rezolucji Parlamentu z dnia 17 września, zwiększono kwotę pomocy de minimis dla wszystkich sektorów produkcyjnych, bez względu na obowiązujące aktualnie pułapy krajowe.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Panie przewodniczący, pani komisarz! Niestety, wszyscy mamy świadomość poważnej sytuacji rynku mleczarskiego w Europie. Moja grupa polityczna od miesięcy wzywała do przyjęcia pilnych środków dla uratowania tysięcy rolników zagrożonych ruiną. Przyjęliśmy nasze inicjatywy własne i popieraliśmy inicjatywy innych grup politycznych, aby tylko osiągnąć ten cel.
<P>
Nie mamy zatem innego wyboru, jak tylko poprzeć inicjatywy Komisji, chociaż mogą się one wydawać nam nieodpowiednie. Dlatego właśnie Grupa Postępowego Sojuszu Socjalistów i Demokratów w Parlamencie Europejskim głosowała dzisiejszego ranka za przyjęciem trybu pilnego. Zaproponujemy jednak i będziemy się domagali, aby Parlament Europejski był na bieżąco informowany o środkach, które zostaną przyjęte w nadchodzących dniach w ramach uprawnień, które teraz przekazujemy Komisji. Uczynimy wszystko, co w naszej mocy, aby przywrócić równowagę na rynku, która zagwarantuje producentom odpowiednie zyski, stosownie do zapewnień, które ponownie zawarto w traktacie lizbońskim.
<SPEAKER ID="453" NAME="Marit Paulsen" AFFILIATION="ALDE">
(SV) Panie przewodniczący! To oczywiste, że należy natychmiast podejmować działania w razie wystąpienia kryzysu w poszczególnych sektorach, tak jak to miało miejsce w bankowości, przemyśle motoryzacyjnym czy w przypadku gospodarstw mleczarskich. Jednakże takie kryzysy nieustannie się powtarzają. Być może następnym razem nie będzie chodziło o rynek mleczarski. Być może kryzys dotknie rynku zbożowego czy innych produktów.
<P>
Jeżeli mogłabym wypowiedzieć się na temat odbiegający nieco od faktycznego zakresu tej debaty, nie możemy rozwiązywać jedynie pilnych problemów. Musimy również znaleźć czas i energię, by poczynić polityczne plany ustanowienia wspólnej polityki rolnej dla Europy, polityki silnej, zrównoważonej, elastycznej i takiej, która eliminowałaby najgorsze konsekwencje niestabilności cen, jakich możemy się spodziewać. Chcę, aby wieś w Europie była zdolna do życia, a wieś nie przeżyje bez rolników i zwierząt!
<SPEAKER ID="454" NAME="Martin Häusling" AFFILIATION="Verts/ALE">
(DE) Panie przewodniczący! Niestety, pan poseł Bové nie mógł być dzisiaj obecny, a zatem przemawiam ponownie. Mam więcej pytań do pani komisarz. Czy naprawdę i poważnie uważa pani, że wypłacenie tych pieniędzy położy kres protestom? Jak już wcześniej mówiłem, jestem przekonany, że podjęta dziś rano przez Parlament decyzja równała się wręczeniu Komisji czeku in blanco, ponieważ nie wiemy, co ona zamierza z nią zrobić. Powtórzę: Komisja nie służy rozwiązaniu problemu, ale w rzeczywistości sama stanowi ten problem. Tej opinii będę się trzymał.
<P>
A jednak popieram decyzję, ponieważ musimy przyjmować fakty do wiadomości i o tym właśnie zdecydowano, natomiast innym posłom chciałbym powiedzieć, że musimy te środki ograniczyć. Musimy ograniczyć je do wykonalnego okresu, abyśmy tu w Parlamencie również mogli trzymać rękę na pulsie.
<P>
Pani komisarz! Mam do pani jeszcze pytanie. W przypadku wszystkich programów nieustannie powtarza się o konieczności wspierania restrukturyzacji. Czym według pani jest restrukturyzacja? Czy naprawdę pani uważa, że powinniśmy nadal rozdawać pieniądze, zachęcając drobniejszych producentów rolnych do rezygnacji, aby móc dofinansować większe gospodarstwa? Polityka ta nie prowadzi już skutecznie do celu. Musimy zapewnić, aby pieniądze wykorzystywano w sposób celowy, szczególnie w celu zachowania struktur w regionach o niekorzystnym położeniu, które są w największym niebezpieczeństwie.
<SPEAKER ID="455" NAME="João Ferreira" AFFILIATION="GUE/NGL">
(PT) Panie przewodniczący, pani komisarz! Wniosek przedstawiony przez Komisję dowodzi niepowodzenia jej polityki w odniesieniu do rynku mleczarskiego, pozostawiając nietkniętymi jej katastrofalne podstawowe wytyczne polityki dla tego sektora. Miliony, o których tu się mówi, to kwota daleko mniejsza od tej, która byłaby potrzebna, aby zrekompensować producentom spadek cen, jakiego doświadczają.
<P>
Wbrew panującej opinii, koniecznie należy zmienić kierunek wspólnej polityki rolnej, w której za sprawą kolejnych reform rozmontowano instrumenty służące regulowaniu rynku, kwot i praw do wytwarzania, co doprowadziło do stopniowego porzucania sektora przez tysiące producentów. Tysiące miejsc pracy znalazło się w stanie niepewności: całe rodziny uzależnione od gospodarki rolnej, zwłaszcza od rynku mleczarskiego. Zagrożone są ogromne regiony, w których coraz częściej będziemy doświadczali porzucania rolnictwa, co z kolei będzie miało drastyczne konsekwencje społeczne i skutki dla środowiska.
<P>
To wszystko skłania do natychmiastowej interwencji w celu przywrócenia sprawiedliwych cen dla producentów, lecz działania takie będą wymagały większych środków od tych, które się teraz udostępnia. Powtarzamy, że sytuacja przede wszystkim wymaga środków o większym zakresie, które nie byłyby wyłącznie łagodzące, takich jak zaprzestanie corocznego zwiększania kwot mlecznych, przywrócenie ich do poziomów z okresu poprzedzającego decyzję o ich zwiększeniu oraz uchylenie decyzji o zniesieniu systemu kwot do 2015 roku.
<SPEAKER ID="456" NAME="Diane Dodds" AFFILIATION="NI">
Panie przewodniczący! Tak jak większość posłów w tej Izbie, głosowałam dzisiaj za zastosowaniem trybu pilnego w odniesieniu do artykułu 186. Finansowa pomoc dla rynku mleczarskiego jest konieczna dla jego przetrwania, zwłaszcza dla przetrwania małych gospodarstw rodzinnych, które funkcjonują w Irlandii Północnej.
<P>
Pani komisarz! Skoro twierdzi pani, że zmiana artykułu 186 jest konieczna do wypłacenia 280 milionów euro, to ma pani moje szerokie poparcie. Możemy jedynie mieć nadzieję na szybkie wypłacenie i rozprowadzenie tych pieniędzy. Wielu rolników zbyt długo czeka na tę konieczną pomoc.
<P>
Nie robią na mnie natomiast żadnego wrażenia wnioski dotyczące artykułów 65-84. Jest prawie pewne, że nie przyniesie to żadnych skutków dla Zjednoczonego Królestwa, i mam do nich wiele zastrzeżeń, zwłaszcza że w moim odczuciu będzie to skutkowało nierównymi szansami dla europejskich regionów, co wydaje mi się sprzeczne z bieżącą polityką Komisji.
<SPEAKER ID="457" NAME="Christophe Béchu" AFFILIATION="PPE">
(FR) Panie przewodniczący! Polityka musi być spójna. Przez ostatnich kilka tygodni wielu z nas w tej Izbie domagało się od Komisji przyjęcia środków. Kiedy proponuje się nam rozwiązania, będziemy głosowali za ich przyjęciem, nawet jeżeli - i tu zgadzam się z tym, co zostało powiedziane - są spóźnione, a ich powstanie uwarunkowane było przyjęciem stanowisk zarówno w Parlamencie Europejskim, jak i wśród ministrów.
<P>
Zgodnie z wypowiedziami wielu posłów, ta kwota, która będzie przydatna w perspektywie bardzo krótkoterminowej, nie rozwiązuje spraw długoterminowych, dotyczących sposobu planowanej rezygnacji z kwot. Jeżeli chcemy stawić czoła oraz zapobiec powtarzającym się kryzysom na rynku produktów rolnych, to nie ma mowy, byśmy mogli to uczynić bez uregulowania produkcji oraz narzędzi kontroli czy obu tych instrumentów jednocześnie.
<P>
Nie o to jednak chodzi dzisiejszego wieczora. Jedyną sprawą, która się liczy w tej chwili, jest artykuł 186. Pani komisarz! Mam proste pytanie: mówiąc konkretnie, czemu ma służyć artykuł 186, od kiedy i w jaki sposób?
<SPEAKER ID="458" NAME="Iratxe García Pérez" AFFILIATION="S&amp;D">
(ES) Panie przewodniczący, pani komisarz! Miesiąc temu debatowaliśmy tu nad rezolucją Parlamentu i wnioskami dotyczącymi interwencji na rynku mleczarskim. Dzisiaj zajmujemy się dwoma nowymi środkami: zmianą w zarządzaniu kwotami oraz środkiem w postaci artykułu 186, czyli środkami, które zgadzamy się rozpatrywać pilnie, zgodnie z pani wnioskiem.
<P>
Pani komisarz! Pod uwagę należy brać cały sektor i niedobrze, że rozpatrujemy cały szereg wniosków dotyczących sprawy, którą się zajmujemy od kilku miesięcy.
<P>
Domagamy się wspólnych, europejskich rozwiązań. Pod tym względem zgłaszane zwiększenie minimalnej pomocy dla wszystkich sektorów spowoduje zakłócenia między państwami członkowskimi oraz utrudni stosowanie wspólnej polityki rolnej w jednolity sposób.
<P>
I jeszcze jednak uwaga na zakończenie: rozważa się pomoc w kwocie 280 milionów euro, którą oczywiście popieramy, ale chciałabym przypomnieć pani, pani komisarz, że ten Parlament przyjął rezolucję, w której mówi się o dodatkowym funduszu w kwocie 600 milionów euro na zaradzenie kryzysowi na rynku mleczarskim.
<SPEAKER ID="459" NAME="Britta Reimers" AFFILIATION="ALDE">
(DE) Panie przewodniczący, panie i panowie! Jako rolnik uważam, że złożona poprawka w sprawie artykułów 78 i 79 to zejście z dotychczasowej, obranej przez Komisję rozsądnej drogi w zakresie reformy rolnej kosztem efektywnych i postępowych gospodarstw.
<P>
Niebezpiecznie jest ingerować tylko dlatego, że chce się cokolwiek uczynić, będąc tak blisko ostatniego etapu wycofywania systemu kwot mlecznych, czyli systemu, który w rzeczywistości był do tej pory niekorzystny dla gospodarstw mleczarskich. Jest to również działanie spóźnione wobec rzeczywistej sytuacji, ponieważ rynek zaczyna się w końcu odradzać. Dlatego odrzucam tę poprawkę.
<P>
Łatwo dostrzec dążenia Komisji do wykorzystania do własnych celów wezwania Parlamentu do zastosowania pilnych środków. Czyni to, usiłując zapewnić sobie stałe pole działania bez zgody Parlamentu, zmieniając artykuł 186 krótko przed wejściem w życie traktatu lizbońskiego. W związku z tym odrzucam tę poprawkę.
<P>
Mogłabym się jednak zgodzić, by Parlament przyznał Komisji pole działania na czas określony w przypadku kryzysu. Parlament miałby również w przyszłości taką możliwość w warunkach kryzysu i z bardzo szybkim skutkiem na podstawie artykułu 142 Regulaminu.
<SPEAKER ID="460" NAME="Richard Ashworth" AFFILIATION="ECR">
Panie przewodniczący! Mamy kryzys w przemyśle mleczarskim i w tym miejscu chciałbym przekazać moje podziękowanie oraz wyrazy szacunku pani komisarz, która w porę podjęła działania, w mojej opinii jak najbardziej właściwe. Uważam, że kwota 280 milionów euro to kwota realna i zostanie z zadowoleniem przyjęta przez podmioty z danej gałęzi przemysłu. Zostałem przekonany, że konieczne będzie udzielenie pełnomocnictw w ramach artykułu 186 w celu dostarczenia tego świadczenia producentom w stosownej chwili, a zatem popieram ten wniosek. Popieram, chociaż wolałbym, abyśmy ograniczyli to przyzwolenie w czasie, najdalej do 2013 roku.
<P>
Mam zastrzeżenia w kwestii dotyczącej krajowego systemu wykupu kwot, który, jak zauważam, będzie obejmował uprawnienia do podnoszenia opłat producentom przekraczającym kwoty. Uważam, że jest to karanie efektywnych i postępowych producentów - często młodych ludzi, którzy stanowią przyszłość naszego przemysłu - i w mojej opinii jest to równoważne wysyłaniu całkowicie złych sygnałów.
<P>
Nasz rynek jest bardzo zmienny i przedmiotowy sektor nie potrzebuje krótkoterminowych reakcji, lecz długoterminowej strategii. Od dawna popieram panią komisarz za jej długoterminową wizję przedmiotowego sektora i zachęcałbym ją, aby podążała tą drogą, drogą długoterminowej strategii, a nie krótkoterminowej reakcji.
<SPEAKER ID="461" NAME="Jarosław Kalinowski" AFFILIATION="PPE">
(PL) Panie przewodniczący! Mam nadzieję, że producenci mleka najgorsze mają już za sobą. Nadzieję tą wzmacnia decyzja o wsparciu producentów mleka kwotą 280 milionów euro w przyszłym roku. Pozostaje jednak zasadnicze pytanie: co dalej z produkcją i producentami mleka w ujęciu długoterminowym? Najważniejszą kwestią w tej sprawie jest przyszłość kwotowania produkcji mleka.
<P>
Mamy dzisiaj dwie tendencje. Pierwsza, która jest efektem przeglądu wspólnej polityki rolnej, zwiększająca stopniowo kwoty produkcyjne i zmierzająca do zniesienia kwot w roku 2015. I druga tendencja zawarta w obecnej propozycji Komisji Europejskiej, zmierzająca do ograniczenia podaży mleka przez nową metodę kalkulacji opłaty za przekroczenie krajowej kwoty. Te dwie tendencje są ze sobą sprzeczne.
<P>
Osobiście opowiadam się za utrzymaniem kwotowania, ale tylko wtedy, gdy podział kwot między kraje Unii Europejskiej i producentów będzie oparty na obiektywnych i sprawiedliwych kryteriach. Wypracowanie i przyjęcie takich sprawiedliwych i obiektywnych kryteriów, byłoby bardzo trudne, ale może warto spróbować. W odniesieniu do poszerzenia - art. 186 jak najbardziej tak, ale uważam, że powinno temu towarzyszyć określenie zadań i instrumentów, z których Komisja będzie mogła skorzystać.
<SPEAKER ID="462" NAME="Alan Kelly" AFFILIATION="S&amp;D">
Panie przewodniczący! Chciałbym powiedzieć pani komisarz coś, co zwykliśmy mówić w Irlandii, kiedy ktoś kompletnie narobi bigosu: proszę wybaczyć mi grę słów, ale kryzys mleczny to coś, co Komisja schrzaniła.
<P>
Zaledwie 18 miesięcy temu mówiła pani o znacznym wzroście cen mleka, podczas gdy w niektórych krajach spadły one o połowę. Dlatego właśnie Komisja musi być w stanie szybciej interweniować na rynku i pod tym względem przedmiotowy wniosek jest pozytywny.
<P>
W moim okręgu wyborczym w Irlandii, czyli w Munster, wielu zarówno dużych, jak i drobnych rolników z przemysłu mleczarskiego, a zwłaszcza wiele gospodarstw rodzinnych zaledwie wegetuje lub balansuje na krawędzi bankructwa. Przyglądają się swoim problemom i nędznym kwotom, które się im oferuje, podczas gdy inni, na przykład banki i bankierzy, otrzymują ogromne kwoty w ramach wsparcia finansowego.
<P>
(Przewodniczący poprosił mówcę, aby mówił nieco wolniej)
<P>
Zapowiedziana wczoraj kwota 280 milionów euro jest mile widziana, ale to jedynie plaster opatrunkowy, gdyż problem ma dużo szerszy zakres. We wrześniu Izba głosowała za udostępnieniem kwoty 600 milionów euro. Aby okazać solidarność, zwłaszcza z drobnymi gospodarstwami rolnymi, tę kwotę należałoby utrzymać. Kolejnym priorytetowym działaniem Komisji musi być rozwiązanie całej sprawy podaży mleka. Jestem o tym stanowczo przekonany. Do czasu rozwiązania tej sprawy będziemy się borykali z coraz większymi problemami i plastry opatrunkowe szybko nam się skończą.
<SPEAKER ID="463" NAME="Elisabeth Jeggle" AFFILIATION="PPE">
(DE) Panie przewodniczący, pani komisarz! Owszem, powinniśmy się zgodzić na objęcie mleka zakresem artykułu 186 i mam nadzieję, że jutro to uczynimy. Nie możemy wiecznie krytykować Komisji za opieszałość w działaniu, za opóźnienia, za utrzymywanie, że cały czas jest promyk nadziei, choć w rzeczywistości go nie ma.
<P>
Komisja ma teraz szansę działać szybko i powinniśmy jej pozwolić wykorzystać tę szansę, a czyniąc to powinniśmy zawsze wykazywać gotowość do nadzorowania jej działań. Poprawka złożona w imieniu Grupy Europejskiej Partii Ludowej (Chrześcijańskich Demokratów) przez pana posła Deßa pozwoli nam to robić razem. Wspominana tak często kwota 280 milionów euro to zaledwie kropla w morzu potrzeb. Musimy jednak mieć na uwadze, że mamy koniec roku budżetowego. Musimy zrozumieć, że po prostu nie ma więcej pieniędzy.
<P>
Jak powinniśmy sobie poradzić z całą sytuacją? Chcielibyśmy, aby kwota 280 milionów euro trafiła do gospodarstw mleczarskich, które kryzys dotknął najbardziej. Mówimy o rynku mleka, ale naprawdę rozmawiamy o ludziach i obszarach wiejskich, których chcemy chronić, co powtarzamy zawsze przy okazji debat na inne tematy. Pani komisarz! Proszę poprzeć fundusz mleczarski! Dzisiaj po południu pan komisarz Šemeta opowiedział się za tym funduszem przy okazji wystąpienia w debacie na temat budżetu. Chciałabym to wyraźnie podkreślić. Bardzo mnie to ucieszyło. My również pilnie potrzebujemy tego sygnału, natomiast pieniądze są w budżecie na 2010 rok.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Panie przewodniczący, pani komisarz! Mnie również cieszy zatwierdzenie trybu pilnego w tej Izbie, gdyż uważam, że pora objąć kwestię mleka zakresem artykułu 186 i jest to bardzo ważne.
<P>
Utrzymywałam, że tak poważna sytuacja jak ta, którą mamy na rynku mleczarskim, wymaga podjęcia pilnych działań ukierunkowanych na obronę tego sektora zarówno z przyczyn gospodarczych, jak i społecznych. Pochodzę z Portugalii, z regionu Azorów, gdzie rynek mleczarski ma ogromne znaczenie i jest zakorzeniony w regionach raczej wrażliwych pod względem społecznym, w których w rzeczywistości utrzymanie systemu kwot po 2015 roku byłoby konieczne.
<P>
Proponowane środki są nieco liche, ale mimo to są konieczne i pilne. Mnie także martwi sposób, w jaki Komisja wykorzysta nowe uprawnienia, które mają jej zostać przyznane, zwłaszcza że jej działania w tym kryzysie były nieco obcesowe, słabe, opóźnione i podejmowane wyłącznie pod dużą presją. W związku z tym chciałabym, aby Komisja przedstawiła załącznik do artykułu 186 zawierający środki, które można wykorzystywać do celów radykalnej interwencji na rynku mleczarskim, aby zapewnić jego trwałość.
<SPEAKER ID="465" NAME="Peter Jahr" AFFILIATION="PPE">
(DE) Panie przewodniczący, pani komisarz! Bardzo mnie cieszy pani wniosek. Muszę jednak skrytykować jeden punkt, a mianowicie dobrowolny program wykupu kwot mlecznych.
<P>
Jeżeli program tego rodzaju ma być uwieńczony powodzeniem, musi być obowiązkowy, a nie dobrowolny. Uważam, że dobrowolny wykup kwot mlecznych przyniesie efekt odwrotny od zamierzonego i to nie tylko dlatego, iż będzie to na początku oznaczało dalsze zwiększenie kwot, co będzie później bardzo trudno znowu utrzymać w ryzach. Wykupując kwoty mleczne ponownie nadamy im wartość finansową, a główną konsekwencją tego będzie ograniczona możliwość zapewnienia równowagi. W moim odczuciu muszę odrzucić każdy środek, który ograniczałby równowagę. Zachowywanie równowagi to szczególnie ważne narzędzie, zwłaszcza w okresie znoszenia kwot mlecznych, gdyż umożliwia poszczególnym gospodarstwom lepsze rozeznanie na rynku.
<P>
Z przyczyn, które wymieniłem, będę zmuszony odrzucić tę część wniosku, chociaż będę głosował za jego przyjęciem w ujęciu ogólnym.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Panie przewodniczący, pani komisarz, panie i panowie! To prawda, że zamierzamy przyjąć środki ukierunkowane na częściowe rozwiązanie problemu, jakim jest kryzys na rynku mleczarskim.
<P>
Każdy tu jest świadom sytuacji rolników, jeśli chodzi o hodowlę żywego inwentarza, i wiemy, co te środki oznaczają dla nich oraz ich rodzin.
<P>
Nasi rolnicy nie chcą nieustannie korzystać z dopłat. Domagają się, abyśmy im umożliwili godne wykonywanie pracy, sprzedaż produktów po przyzwoitych i uczciwych cenach, odpowiadających wysiłkom i inwestycjom, które poczynili.
<P>
Pani komisarz! Abstrahując od bodźców i pewności siebie, które możemy zapewnić naszym rolnikom przy pomocy tych nowych środków, to jesteśmy na drodze do przyszłych reform, dużych reform, które będą dalej omawiane w Parlamencie.
<SPEAKER ID="467" NAME="Mairead McGuinness" AFFILIATION="PPE">
Panie przewodniczący! Najważniejsze w wypowiedzi pani komisarz było stwierdzenie, że ceny na rynku zaczynają rosnąć. Powinniśmy potwierdzić ten fakt tu w Izbie i starać się zapewnić, aby ten wzrost odczuli nasi rolnicy. Mówimy o przeznaczonych dla nich 280 milionach euro, ale każdy dodatkowy cent, który otrzymują, jest wart dużo więcej niż wydzielanie im płatności. To najważniejsze.
<P>
Sądzę, że bardzo ważna jest ogromna krytyka Komisji, której niektórzy się dopuścili. Przyznajmy, że interwencja i refundacje wywozowe wykorzystano w celu utrzymania cen, nawet przy tak haniebnie niskiej cenie dla producentów, a zatem uważam część krytyki za niepotrzebną i zbyt surową. Popieram rozszerzenie zakresu artykułu 186, jeżeli jest to potrzebne do wypłacenia tych 280 milionów euro, kwoty, która w moim przekonaniu jest raczej symboliczna.
<P>
Skorzystajmy z doświadczeń. Musimy rozważyć, co stanie się z reformą WPR po 2013 roku; na zagadnieniu tym koncentruje się grupa wysokiego szczebla. Chciałabym powiedzieć grupom politycznym, które popierają dzisiejszego wieczora finansowanie rynku mleczarskiego, aby upewniły się, czy popierają również prawidłowo finansowaną wspólną politykę rolną po 2013 roku, gdyż w innym razie to tylko pustosłowie.
<SPEAKER ID="468" NAME="José Bové" AFFILIATION="Verts/ALE">
(FR) Panie przewodniczący! Proszę o wybaczenie, ponieważ miałem przyjść wcześniej, ale byłem zapracowany. Wyjaśniłem francuskojęzycznym kolegom, co się działo wczoraj w Luksemburgu.
<P>
Uważam, że decyzja Rady jest zła, ponieważ jedynym wyrazem pojawiającym się w tekście jest "restrukturyzacja”. W 1984 roku we Francji mieliśmy 480 tysięcy producentów mleka, natomiast dzisiaj mamy ich niespełna 88 tysięcy.
<P>
Dzisiaj słyszymy, że jeszcze więcej producentów ma zostać zmuszonych do rezygnacji, natomiast pozyskane w ten sposób pieniądze - taki zapis pojawia się w tekście - zostaną spożytkowane na producentów, którzy przekroczą swoje kwoty. Będziemy mieli zatem do czynienia z dalszą koncentracją produkcji, natomiast producenci mleka na obszarach o najcięższym położeniu zostaną zmuszeni do rezygnacji. To złe podejście.
<P>
Przeznaczona kwota 280 milionów euro - liczba była już przytaczana - to 50 euro miesięcznie na jedną farmę przez rok. To są grosze; to niemalże demonstracja pogardy dla kryzysu, z którym mają do czynienia producenci.
<P>
Na koniec chciałbym wypowiedzieć się w kwestii artykułu 186. W czasie, kiedy przechodzimy na procedurę współdecydowania w sprawach dotyczących rolnictwa to niedopuszczalne, aby przekazywać Komisji pełnomocnictwa w formie czeku in blanco.
<SPEAKER ID="469" NAME="Rareş-Lucian Niculescu" AFFILIATION="PPE">
(RO) Chciałbym zadać pani komisarz pytanie oraz podziękować jej za obecność w tej Izbie. Powiedziała pani, że środki obiecane na fundusze w celu wsparcia rynku mleczarskiego będą przydzielane państwom członkowskim na podstawie wskaźnika historycznego, czyli ujmując inaczej - na podstawie wynegocjowanych kwot. Wiele państw członkowskich twierdzi jednak, że kwoty te są niesprawiedliwe. W istocie to właśnie dlatego wiele państw członkowskich domaga się deregulacji przedmiotowego rynku. Na przykład produkcja w niektórych państwach członkowskich jest niewystarczająca, by zaspokoić ich własną konsumpcję. Czy nie sądzi pani, że stosowanie historycznego wskaźnika utrzyma tę niesprawiedliwość...
<P>
(Przewodniczący wyłączył mikrofon)
<P>
Będę musiał streścić moje pytanie, aby nie przekroczyć zbytnio przydzielonego mi czasu. Pani komisarz powiedziała, że środki będą przydzielane państwom członkowskim na podstawie wskaźnika historycznego. Wiele państw członkowskich twierdzi jednak, że te kwoty są niesprawiedliwe. W istocie to właśnie dlatego wiele państw członkowskich domaga się deregulacji przedmiotowego rynku. Czy nie sądzi pani, że stosowanie historycznego wskaźnika utrzyma tę niesprawiedliwość?
<SPEAKER ID="470" NAME="Mariya Nedelcheva" AFFILIATION="PPE">
(BG) Chciałabym wyrazić zadowolenie z decyzji Rady i Komisji, aby przydzielić dodatkowo 280 milionów euro na dopłaty do produkcji mleczarskiej w 2010 roku. To wyraźny sygnał dla wszystkich, którzy na co dzień doświadczają negatywnych konsekwencji kryzysu. Nalegam, aby ta prawidłowa reakcja nie była jednorazowym rozwiązaniem gospodarczym, ale częścią ukierunkowanej, długoterminowej strategii na rzecz odbudowy, stabilizacji oraz rozwoju tego sektora w Europie. Dlatego właśnie ważne jest, aby uwzględnić środki, które zamierza przyjąć każde państwo członkowskie. Chciałabym zwrócić uwagę na fakt, że Bułgaria może jedynie częściowo zaakceptować wnioski dotyczące zmiany rozporządzenia nr 1234. Nalegamy, aby w projekcie znalazł się wyraźny zapis, że państwa członkowskie będą korzystały z możliwości zarządzania krajowymi kwotami mlecznymi według własnego uznania. Bardzo ważne jest zachowanie możliwości wyboru istniejącego systemu wykupu i redystrybucji kwot mlecznych za pośrednictwem rezerwy krajowej. Nie możemy sobie pozwolić na to, by przetrzymywać lub gromadzić płatności od producentów, ponieważ sektor bułgarski jest w trakcie modernizacji. W przeciwnym razie producenci bułgarscy nie będą konkurencyjni nawet po 2015 roku.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Panie przewodniczący! Oczywiście z zadowoleniem przyjmujemy nowe rozwiązania, które mają pomóc rolnikom, w tym rolnikom również w Polsce, ale też trzeba pamiętać, że kiedy mówimy o pieniądzach - i to jest pytanie - w jaki sposób zostaną one rzeczywiście rozdysponowane tak, żeby trafiły do tych, którzy najbardziej odczuwają skutki kryzysu, bo nie zgodzę się z taką polityką, jeżeli damy wszystkim po równo, tzn. po trochę, a to znaczy, że tak naprawdę nikomu dosłownie nie pomożemy.
<P>
Po drugie chciałbym jednak wrócić do historii, po to żeby za chwilę porozmawiać o przyszłości. Otóż pamiętamy wspaniałe lata, kilkanaście miesięcy temu, kiedy rolnicy otrzymywali bardzo dobrą cenę za mleko. W tym samym czasie rolnicy korzystali z dużych dotacji unijnych na unowocześnienie tego sektora. Ważne jest więc, żebyśmy planowali przyszłość w oparciu o te doświadczenia i wyciągnęli wnioski z błędów, bo one na pewno tutaj były, jak i również zastanowili się, jak planować rozwój tego sektora, dysponując pieniędzmi zarówno na dopłaty bezpośrednie, na rozwój obszarów wiejskich i jednocześnie dysponując też takim instrumentem, jakim są kwoty mleczne.
<SPEAKER ID="472" NAME="Czesław Adam Siekierski" AFFILIATION="PPE">
(PL) Pani komisarz! Stawiam pytanie - na co chce Komisja przeznaczyć te 280 milionów euro? Czy na dalszą restrukturyzację, czy może lepiej, jak chciało tego 21 państw członkowskich, na zastrzyk dla rynku, na mechanizmy rynkowe? Rolnicy chcą, żeby przeznaczyć te pieniądze właśnie na mechanizmy wsparcia. Oni nie są obecnie w stanie zaciągać kolejnych kredytów, poprawiać wydajność. Nie są w stanie kontynuować obecnie modernizacji, bo stracili płynność. Nie chcą teraz kupować chłodziarek, dojarek, to nie jest moment na dalsze inwestycje. Te 280 milionów euro daje niespełna 2 euro na tonę mleka produkowanego w Unii Europejskiej.
<P>
Kiedy Komisja Europejska proponuje tzw. mechanizm zarządzania kwotami, de facto chce ograniczenia produkcji. Zastanówmy się czy przypadkiem nie powtórzy się sytuacja jak po reformie rynku cukru, gdzie mamy problemy z zaopatrzeniem w ten surowiec. Czy teraz czas na ograniczanie produkcji mleka, zbóż? Chyba tego nie chcemy.
<SPEAKER ID="473" NAME="Herbert Dorfmann" AFFILIATION="PPE">
(DE) Panie przewodniczący, pani komisarz! Cieszy mnie, pani komisarz, że zaledwie kilka tygodni po przyjęciu w tej Izbie rezolucji w sprawie mleka, jest pani z nami i przedstawia środki mające spełnić nasze żądania. Zgadzam się z pani wnioskiem, jeśli chodzi o artykuł 186, w tym z ograniczeniem czasowym, które wydaje mi się rozsądne. Popieram również proponowane przez panią zróżnicowanie w przydziale kwot.
<P>
Muszę powiedzieć, że wniosek dotyczący wykupu kwot wprawia mnie w zakłopotanie. Sama pani powtarzała całymi miesiącami, że bieżący kryzys nie wynika z systemu kwot i mając to na uwadze osobiście nie sądzę, by przedmiotowy wniosek w sprawie wykupu był całkowicie konsekwentny. Na koniec chciałabym także powiedzieć, że nie możemy na tym poprzestać. Musimy nadal podejmować działania, zwłaszcza w odniesieniu do rynku mleczarskiego na trudnych obszarach, na obszarach górskich, na których po prostu nie ma alternatywy dla gospodarstw mleczarskich.
<SPEAKER ID="474" NAME="Elisabeth Köstinger" AFFILIATION="PPE">
(DE) Panie przewodniczący, pani komisarz, panie i panowie! Ja również gorąco dziękuję za 280 milionów euro. Przede wszystkim mam nadzieję, że kwota ta dotrze do naszych 40 000 austriackich gospodarstw mleczarskich, które jej bardzo potrzebują. Z pewnością wiedzą państwo, jaka jest sytuacja w regionach górskich oraz w drobnych gospodarstwach rodzinnych.
<P>
Pani komisarz! Austria zawsze była przeciwna stopniowemu znoszeniu kwot. W porządku, wybrała pani swój kierunek i konsekwentnie go się trzyma. Oczywiście postaramy się przygotować na to naszych rolników i zapewnić im możliwie największą pomoc. Pomimo najszerszych chęci nie mogę zrozumieć pani wniosku dotyczącego programu dobrowolnego wykupu kwot. Jeżeli go zastosujemy, doprowadzi to do wzrostu wartości i cen właśnie tych kwot, które stopniowo się znosi. Jak powinniśmy to wytłumaczyć austriackim rolnikom?
<SPEAKER ID="475" NAME="Mariann Fischer Boel">
komisarz. - Panie przewodniczący! Po uważnym wysłuchaniu dyskusji dzisiejszego wieczora stwierdzam, że z niektórych wystąpień można wysnuć wniosek, iż jest to nasz pierwszy krok na rzecz zapewnienia pomocy dla rynku mleczarskiego w Unii Europejskiej. Nic bardziej mylnego. Jestem całkowicie pewna, że przynajmniej niektórzy z państwa wiedzą, co się dzieje od stycznia tego roku, kiedy zabraliśmy się za przechowywanie publiczne i prywatne, interwencję oraz refundacje wywozowe. Latem podjęliśmy wiele różnych działań i sądzę, że powinniśmy sporządzić specjalne opracowanie, aby dokładnie przekazać nowym posłom do tego Parlamentu informacje na temat działań podejmowanych od stycznia tego roku.
<P>
Jeśli chodzi o dzisiejsze dwa wnioski, to muszę powtórzyć, że system wykupu nie jest nowym systemem. Państwa członkowskie mogą już z niego korzystać, jeżeli chcą pomóc konkretnym gospodarstwom mleczarskim zamykającym działalność. To jest oferta i dlatego nie chcę, aby była obowiązkowa; to możliwość zapewnienia pomocy rolnikom, którzy zaprzestają działalności. Wykupioną kwotę państwa członkowskie mogą zachować w rezerwie krajowej i rozprowadzić ją w późniejszym terminie, jeżeli sobie tego życzą. To była jedna część dyskusji.
<P>
Inna część, która wzbudziła dzisiaj dużo większe zainteresowanie, dotyczyła artykułu 186. Powodem objęcia działalności gospodarstw mleczarskich zakresem artykułu 186 jest zapewnienie nam możliwości szybkiego reagowania. Nawiasem mówiąc, nie widzę żadnych powodów, aby nie uwzględniać działalności gospodarstw mleczarskich w artykule 186, skoro obejmuje on już obszary wchodzące w zakres sektora mięsnego. Ogólnie ujmując, wszyscy ci, którzy obawiają się, że Komisja dostanie czek in blanco i będzie robiła, co zechce, powinni mieć na uwadze, iż artykuł 186 jest ze swej natury bardzo korzystnym systemem, umożliwiającym pomoc osobom borykającym się z problemami, przez zapewnienie bardzo szybkiej reakcji. Nie ma zatem mowy o czeku in blanco. Jak zapewne państwu wiadomo, sprawa będzie omawiana na forum Komitetu Zarządzającego.
<P>
Wysłuchałam państwa pomysłów dotyczących bardziej ograniczonego okresu trzech lub czterech lat. Uważam, że zdyskwalifikowałoby to gospodarstwa mleczarskie, ale oczywiście wysłuchałam tego, co mieli państwo do powiedzenia.
<P>
Sądzę, że wiele spraw jest źle rozumianych. Kwota 280 milionów euro nie jest przeznaczona na restrukturyzację. Jest to po prostu możliwość dokonania szybkiej wypłaty niezwłocznie po dopełnieniu formalności, zatwierdzeniu na listopadowym posiedzeniu Rady ECOFIN i podpisaniu budżetu na 2010 rok. Oznacza to, że możemy działać niezwłocznie, co nie byłoby możliwe bez podstawy w postaci artykułu 186. Nie jest to zatem restrukturyzacja. Jak już wcześniej powiedziałam, daje to państwom członkowskim możliwość wypłaty środków z krajowego budżetu najbardziej potrzebującym.
<P>
W jaki sposób należy tę kwotę podzielić? Mówiłam już, że należy to zrobić w oparciu o produkcję. Słyszę, że są również inne pomysły, ale jeżeli zaczniemy prowadzić wewnętrzną dyskusję na temat podziału, to sprawa może się ciągnąć przynajmniej do końca przyszłego roku, gdyż z uwagi na liczne wspaniałe pomysły moglibyśmy nigdy nie dojść do porozumienia w tej kwestii.
<P>
Odpowiem na niektóre szczegółowe pytania. Chciałabym powiedzieć, że organizacje producentów są doskonałym rozwiązaniem. W rzeczywistości są one konieczne. Objaśniałam to wcześniej na posiedzeniu plenarnym, zwłaszcza przy okazji dyskusji na temat systemu owoców i warzyw. Jeżeli rolnicy tracą czas i energię na konkurowanie między sobą zamiast konkurować z silnym sektorem sprzedaży detalicznej, to wiadomo, kto wygra, a kto straci. Dlatego doradzam współpracę, która zagwarantuje dużo silniejszą pozycję w całym łańcuchu żywnościowym.
<P>
Całkowicie się z państwem zgadzam, że mamy problem o wymiarze globalnym, mamy miliard głodujących ludzi, którzy nie mogą zdobyć potrzebnego na co dzień pożywienia. Bolało mnie zatem, kiedy widziałam europejskich rolników rozlewających mleko po polach w sytuacji, gdy borykamy się z globalnym problemem głodu. To nie jest najlepszy wizerunek europejskiego rolnictwa.
<P>
Muszę powiedzieć, że jestem pod wrażeniem, w jaki sposób dwaj posłowie, panowie Bové i Häusling, zdołali wykorzystać czas swoich wystąpień. Zwróciłam szczególną uwagę na to, jak to się odbyło. Nie wiem, czy to jest nowa procedura w tej Izbie, aby jeden mówca zastępował drugiego, który z kolei wypowiada się w ramach procedury pytań z sali. Muszę przyznać, że to było sprytne.
<P>
(Oklaski)
<SPEAKER ID="476" NAME="Przewodniczący">
Zamykam ten punkt porządku dziennego.
<P>
Głosowanie odbędzie się w czwartek.
<P>
Oświadczenia pisemne (art. 149 Regulaminu)
<SPEAKER ID="477" NAME="Luís Paulo Alves  " LANGUAGE="PT">
Pani komisarz! Ponieważ od dawna staraliśmy się skłonić Komisję do przedstawienia przedmiotowych środków, w tak trudnych czasach dla rolników i ich rodzin nie możemy odrzucić żadnego wsparcia, które Komisja może nam zaproponować. Niestety, Komisja długo zwlekała. Do działań przystąpiła dopiero wskutek dużej presji ze strony producentów mleka, Parlamentu Europejskiego i 21 państw członkowskich. Mam dwie uwagi dotyczące przedstawionych tu środków:
<P>
1: Fundusz w kwocie 280 milionów euro jest zbyt mały w porównaniu z 600 milionami euro, którą to kwotę jednomyślnie uznała za konieczną Komisja Rolnictwa i Rozwoju Wsi, posiadająca specjalistyczną wiedzę w tej sprawie zarówno pod względem technicznym, jak i politycznym. Takie oświadczenie polityczne zatwierdził sam Parlament Europejski. Nie możemy zatem uznać kwoty mniejszej niż połowa sumy, którą Parlament uznał za wystarczającą zaledwie miesiąc temu.
<P>
2: Objęcie mleka zakresem artykułu 186 zapewnia Komisji narzędzie operacyjne, które można od razu wykorzystać, ale nie oznacza to, że Parlament przestanie monitorować tę sprawę. Nadal potrzebujemy instrumentów do uregulowania danego rynku. Powinniśmy utrzymać system kwot, wprowadzając jednocześnie przejrzystość do łańcucha sprzedaży mleka. Przywrócenie i zapewnienie stabilności na obszarach wiejskich w Europie będzie niemożliwe bez tych dwóch instrumentów.
<SPEAKER ID="478" NAME="Béla Glattfelder  " LANGUAGE="HU">
Popieram środki zaproponowane przez Komisję Europejską, aby udzielić pomocy europejskim producentom mleka. Środki te mogą jednak tylko złagodzić kryzys, ale nie mogą go całkowicie wyeliminować. Aby to zrobić, należałoby zrezygnować z decyzji o zwiększaniu kwot mlecznych, jednak ani Komisja Europejska ani pani komisarz Mariann Fischer Boel nie są skłonne przyznać, że podjęto złe decyzje. Zgadzam się z żądaniem rolników europejskich, aby nie zwiększać kwot.
<P>
Sprzeciwiam się również zniesieniu systemu kwot, które zaplanowano na 2015 rok. Podzielam punkt widzenia największej europejskiej organizacji rolników COPA-COGECA, która uważa, że rynek mleczarski wymaga regulacji również po 2015 roku. Rynek mleczarski musi być regulowany i ten ważny wniosek należy wyciągnąć z bieżącego kryzysu. Bez tego ceny będą nieprzewidywalne. Europejscy producenci mleka nie mogą pozwolić sobie na straty spowodowane zmiennością cen na dużą skalę.
<P>
W kwestii aktualnych środków nadzwyczajnych chciałbym zwrócić uwagę na fakt, że zwiększenie minimalnych dopłat z 7,5 do 15 tysięcy euro może skutkować problemami dla państw członkowskich mających trudniejszą sytuację budżetową. Obawiam się, że rządy takich krajów jak Węgry nie zapewnią maksymalnego wsparcia. W konsekwencji rolnicy w tych krajach mogą znaleźć się w jeszcze bardziej niekorzystnej sytuacji, jeśli chodzi o konkurencyjność.
<P>
Jestem przekonany, że w czwartkowym głosowaniu nad budżetem na 2010 rok Parlament Europejski poprze proponowaną poprawkę złożoną przez wielu posłów, w tym także przeze mnie, dotyczącą zwiększenia wsparcia na program spożycia mleka w szkołach.
<SPEAKER ID="479" NAME="Marine Le Pen  " LANGUAGE="FR">
Mobilizacja, mająca miejsce od tygodni wśród producentów mleka na rzecz ratowania ich dotkniętego kryzysem sektora, doprowadziła do utworzenia przez Komisję Europejską "funduszu mlecznego” w kwocie 280 milionów euro. Pani komisarz Fischer Boel poddała się zatem naciskom po tym, jak przez całe tygodnie była głucha na rozpaczliwe wołania rolników będących na skraju bankructwa. Przedmiotowy środek finansowy jest jednak śmiesznie mały i ma jedynie na chwilę uspokoić producentów. Nie pomoże on wcale w rozwiązaniu problemu w danym sektorze, który zmierza do planowanego zniesienia kwot mlecznych. Producenci mleka nie chcą jałmużny, lecz chcą regulacji rynku, aby mogli sprzedawać mleko po cenach, które pozwolą im godnie żyć ze swej pracy i zapewnić przyszłość dzieciom. Poprzez swój upór w narzucaniu dogmatu wolnej i uczciwej konkurencji, Unia Europejska pozostawi tysiące rolników na łasce prawa rynku i tylko tyle. To taki sam ultraliberalizm, który co miesiąc pozbawia zatrudnienia tysiące pracowników przemysłu. Trzeba pilnie położyć kres tej rzezi.
<SPEAKER ID="982" NAME="Csaba Sándor Tabajdi  " LANGUAGE="HU">
Cieszy mnie porozumienie, do którego zasadniczo doszli ministrowie rolnictwa na posiedzeniu Rady w Luksemburgu w kwestii specjalnej pomocy dla rynku mleczarskiego w kwocie 280 milionów euro. W wymiarze UE kwota ta to dodatkowo jeden cent pomocy na litr mleka, co całkowicie nie ma znaczenia. Po tym, jak przez kilka miesięcy Komisja Europejska stawiała wyraźny opór, teraz nieco ugięła się pod presją ze strony rolników, 21 państw członkowskich, w tym Węgier, oraz Parlamentu Europejskiego, które żądały już dodatkowych środków dla sektora podczas nieformalnego posiedzenia w Brukseli w ostatni poniedziałek. Pomimo spóźnionych środków ze strony UE, rząd węgierski podjął szybkie działania, by wspomóc gospodarstwa mleczarskie i uczynił wszystko, by udzielić im pomocy, mając na uwadze dostępne środki budżetowe. Węgry udzieliły pomocy rynkowi mleczarskiemu, wykorzystując w tym celu wszystkie środki finansowe, które można było rozdzielić w ramach zasobów na rozwój obszarów wiejskich oraz w ramach europejskiego programu rozwoju gospodarczego. Oprócz nas tylko Łotwa i Malta mają tak dobre wskaźniki. Węgierskie gospodarstwa mleczarskie otrzymają bezpośrednio około 3,3 miliona euro z przedmiotowych 280 milionów, czyli w przybliżeniu równowartość 890 milionów forintów. Rząd węgierski ma wolną rękę przy podejmowaniu decyzji, w jaki sposób wykorzystać te pieniądze. Komisja zasugerowała jedynie, że ta specjalna pomoc powinna trafić do producentów najbardziej potrzebujących i sugestia ta pokrywa się z węgierskimi celami. Po zatwierdzeniu budżetu na 2010 rok, pomoc ta zostanie wypłacona na początku następnego roku.
<CHAPTER ID="003">
Środki wykonawcze (art. 88 Regulaminu): Patrz protokól
<CHAPTER ID="022">
Handel surowcami i produktami podstawowymi (debata)
<SPEAKER ID="096" NAME="Przewodniczący">
Kolejny punkt stanowi sprawozdanie przedstawione przez pana posła Holma w imieniu Komisji Handlu Międzynarodowego w sprawie handlu surowcami i produktami.
<SPEAKER ID="097" NAME="Jens Holm">
sprawozdawca. - (SV) Panie i panowie! Po pierwsze duże podziękowania sprawozdawcom pomocniczym za ich ścisłą współpracę.
<P>
Wszyscy widzieliśmy zdjęcia ze scen spowodowanych ostatnimi kryzysami żywności. Ceny produktów rolniczych, nie tylko żywnościowych, wzrosły w bardzo krótkim czasie. Był to śmiertelny cios dla wielu krajów rozwijających się, które zależą w dużej mierze od importu żywności i już wcześniej znajdowały się na krawędzi. Miejmy nadzieję, że niniejsze sprawozdanie dotyczące międzynarodowego handlu surowcami rozwiąże niektóre z tych problemów. Przecież wszyscy podjęliśmy zobowiązanie zwalczania głodu i biedy, przystępując do tzw. milenijnych celów rozwoju. Sekretarz generalny Organizacji Narodów Zjednoczonych Ban Ki-moon przestrzegał ostatnio, że wzrost cen żywności zagraża najważniejszym postanowieniom milenijnych celów rozwoju tj. ograniczeniu biedy na świecie. Najwyższy czas na podjęcie pilnych środków.
<P>
Ostatni kryzys żywnościowy w szczególności wykazał, że żywność nie jest zwykłym surowcem. Jeżeli nie jesteśmy w stanie zaspokoić nawet tej podstawowej potrzeby zapewnienia pożywienia dla ludzi, retoryka rozwoju jest niewiele warta. Dlatego powinniśmy być ostrożni z traktowaniem żywności jako towaru handlu międzynarodowego, takiego jak wszystkie inne. Kraje rozwijające się zostały nawet zmuszone do deregulacji swojej polityki żywnościowej i przejścia z produkcji nastawionej na zaspokojenie zapotrzebowania w kraju na produkcję na eksport. Taka jest polityka Międzynarodowego Funduszu Walutowego, Banku Światowego, ale także Stanów Zjednoczonych i Unii Europejskiej - wszystkie wymienione wyżej podmioty nałożyły takie wymagania. W konsekwencji zniesienia ceł ochronnych i subsydiów wiele krajów rozwijających się stało się niezwykle wrażliwych na wahania cen żywności i surowców. Weźmy na przykład Haiti - kraj, który wcześniej był samowystarczalny w zakresie produkcji ryżu. W 1995 r. Międzynarodowy Fundusz Walutowy zmusił to państwo do zmniejszenia ceł na ryż. Subsydiowany przez państwo ryż ze Stanów Zjednoczonych zalał rynek, a produkcja krajowa upadła. Dzisiaj trzy czwarte ryżu konsumowanego na Haiti jest importowane ze Stanów Zjednoczonych.
<P>
Mam nadzieję, że niniejsze sprawozdanie może nam dać narzędzia, dzięki którym poradzimy sobie z problemami i wyzwaniami spowodowanymi niepewnym handlem surowcami. Kwestie, na których koncentrujemy się w tym sprawozdaniu to wspieranie krajów rozwijających się w różnicowaniu ich gospodarek, tak aby mogły zmienić sytuację, w której eksportują tylko jeden lub dwa surowce, a zaczęły wykorzystywać bardziej zaawansowane modele produkcyjne, obejmujące więcej wysoko przetworzonych produktów. Podkreślamy ponadto wagę elastyczności naszej polityki rozwojowej. Musi ona dać tym krajom możliwość rozwijania potencjału i instrumentów polityki gospodarczej na przykład w celu wspierania rozwoju krajowego rolnictwa. Zwracamy się także do Komisji, aby dokonała przeglądu finansowego planu FLEX, którego celem jest ustabilizowanie cen surowców. Zajmujemy się także wymiarem równości w handlu surowcami, a raczej jej brakiem. Jest niezwykle ważne, abyśmy brali pod uwagę kwestie równości płci w ramach negocjacji międzynarodowych umów handlowych.
<P>
Niniejsze sprawozdanie uwzględnia także problematykę sprawiedliwego handlu. Sprawiedliwy handel może stanowić narzędzie wsparcia drobnych producentów w krajach rozwijających się i zwiększenia presji w sprawie podwyższenia standardów socjalnych i ochrony środowiska w tych krajach. Wzywamy wszystkie instytucje UE do stosowania zasady sprawiedliwego handlu w zakresie ich polityk przetargowych i zakupu.
<P>
Podejmujemy również temat wzrostu spożycia produktów pochodzenia zwierzęcego tj. kwestię większego popytu na produkty mięsne i nabiał, co z kolei potęguje popyt na zboże w celu wytwarzania karmy dla zwierząt zamiast pożywienia dla ludzi.
<P>
Wiele innych tematów zostało poruszonych w niniejszym sprawozdaniu. Wreszcie chciałbym stwierdzić, że pokazało ono prawdziwe oblicze UE. Podczas gdy nam zależało na zajęciu się problemami i okolicznościami, które dotyczą krajów rozwijających się, przemysł europejski przy wsparciu swoich przedstawicieli w Parlamencie Europejskim podejmował próby przeniesienia akcentu raczej na krótkoterminową korzyść handlową organizacji biznesowych w postaci dostępu do tanich surowców.
<P>
Nakłaniam wszystkich do zatwierdzenia poprawek wniesionych przez grupy lewicy, socjalistów i zielonych. Poprawki nr 20 i 21 mają szczególne znaczenie. W ten sposób sprawozdanie będzie bardziej wyważone i uzyska większy wymiar rozwojowy.
<SPEAKER ID="098" NAME="Janez Potočnik">
komisarz. - Panie przewodniczący! Chciałbym podziękować Parlamentowi za możliwość dyskusji na temat dostępu do surowców, który jest bardzo istotny dla Unii Europejskiej, w szczególności w świetle naszej konkurencyjności. Na wstępie chciałbym podziękować posłowi sprawozdawcy i sprawozdawcom pomocniczym za przygotowane sprawozdanie, które obejmuje wiele dziedzin, takich jak zmiany klimatyczne, ograniczanie ubóstwa i rozwój.
<P>
Rozwój jest rzeczywiście kluczowy w tym kontekście. Zatem w pierwszej kolejności w skrócie omówię zagadnienia związane z rozwojem, a następnie przejdę do tematu problemów i działań dotyczących zwiększenia skali podejmowanych środków mających na celu ograniczenie dostępu do surowców.
<P>
Walka mająca na celu ograniczenie ubóstwa i rozwój, a także bezpieczeństwo żywności, ma ogromne znaczenie dla Komisji. Mają państwo świadomość, że Unia Europejska jest największym donatorem środków finansowych na rzecz rozwoju. Także w konkretnej dziedzinie surowców Komisja podjęła się realizacji kilku programów z dziedziny rozwoju: na przykład dzięki programowi FLEX Komisja wspiera budżety krajów rozwijających się, w których zanotowano spadek przychodu z tytułu opodatkowania eksportu.
<P>
Komisja ponadto promuje przejrzyste zarządzanie dochodami z podatków uzyskanymi dzięki wykorzystywaniu surowców i zasobów naturalnych w ramach takich inicjatyw jak EITI, proces z Kimberley i program FLEGT. Chciałbym odnieść się także do naszego programu "Wszystko oprócz broni”, który przyznaje bezcłowy dostęp do wszystkich produktów importowanych z najsłabiej rozwiniętych krajów (z wyjątkiem broni), pozwalając tym krajom na różnicowanie swojego eksportu.
<P>
Przejdę teraz do naszego podstawowego problemu, omawiając go z handlowego punktu widzenia. Do handlu trzeba dwóch. Potrzebny jest nam zarówno eksport, jak i import. Dlatego też trudno jest zagwarantować, żeby dostęp do surowców w państwach trzecich był pozbawiony nieuzasadnionych zakłóceń takich jak kontyngenty, opłaty wywozowe, zakazy eksportowania.
<P>
Obecnie jednak nie o to chodzi. Wręcz przeciwnie, wzrasta raczej apetyt państw trzecich, żeby nakładać ograniczenia na eksport. Niepokoją nas konkretnie ograniczenia nakładane przez niektóre gospodarki wschodzące w ramach ich agresywnych celów polityki przemysłowej. Chciałbym w tym miejscu podkreślić, że nie koncentrujemy się na tych uboższych gospodarkach rozwijających się, ale raczej na dużych wschodzących gospodarkach.
<P>
Środki nakładane przez te państwa zakłócają konkurencję na poziomie światowym, co powoduje straty dla europejskiego przemysłu. Niestety skala problemu wzrasta. Do dnia dzisiejszego przynajmniej 20 państw wprowadziło środki, które zakłócają ważny dla Unii Europejskiej eksport. Doliczyliśmy się ponad 450 ograniczeń oddziałujących na poszczególne surowce. Dotyczy to bezpośrednio lub pośrednio większości, o ile nie wszystkich europejskich sektorów przemysłowych.
<P>
Co można zrobić? Dotychczasowa praca pokazuje, że nie ma szybkich rozwiązań - usunięcie ograniczeń w eksporcie jest już teraz bardzo dla nas ważne, zarówno w handlu dwustronnym, jak też w ramach Światowej Organizacji Handlu, ale będziemy starać się uczynić jeszcze więcej w tej sprawie.
<P>
Po pierwsze, ważne będzie opracowanie strategii w sprawie dostępu do surowców. Komisja przygotowuje na ten temat komunikat, który w znacznej części będzie dotyczył handlu. Każda taka strategia powinna oczywiście objąć w pełni i w sposób jednolity wszystkie dziedziny przedmiotowej polityki, takie jak bezpieczeństwo żywnościowe, rozwój i ochronę środowiska.
<P>
Wszystkie środki należy wykorzystać maksymalnie. Zrównoważona i spójna polityka w sprawie dostępu do surowców powinna zatem łączyć w sobie następujące elementy: po pierwsze negocjacje gwarantujące zobowiązania międzynarodowe podjęte w ramach WTO i stosunków dwustronnych; po drugie stosowanie zasad WTO i istniejących umów; i po trzecie środki miękkie takie jak dialog i tworzenie sojuszy. Żaden z tych elementów nie jest nowy, ale o ich sile zdecyduje ich łączenie i jednolite stosowanie. Będziemy o tym jeszcze dyskutować z wiodącymi podmiotami w tym zakresie podczas konferencji w tym roku.
<P>
Mając na uwadze jak ważny jest dostęp do surowców, Komisja z zadowoleniem przyjmuje rozmowy w Parlamencie na ten temat. Komisja w szczególności popiera poprawki do pierwszego projektu tego sprawozdania. Sprawozdanie podkreśla teraz wyraźniej, jak ważna jest ta kwestia. Sprawozdanie proponuje metody rozwiązania problemu w sposób konstruktywny w drodze stosowania umów i negocjacji z krajami partnerskimi. Jesteśmy gotowi do pełnej współpracy z Parlamentem w zakresie tworzenia i dalszego wdrażania naszej strategii.
<SPEAKER ID="099" NAME="Daniel Caspary">
w imieniu grupy PPE-DE. - (DE) Panie przewodniczący! Jestem zadowolony, że miał pan dzisiaj dla nas czas, panie komisarzu Potočnik. Pan komisarz Mandelson, jak widzimy, po raz kolejny wybrał wyjazd na jakąś ważną konferencję w innej części świata zamiast rozmowy na kluczowe tematy dla europejskiej polityki przemysłowej z nami w Parlamencie. Jestem zachwycony tym, że przedstawił pan temat z dużo większą klarownością i wizją, niż nasz komisarz do spraw handlu byłby w stanie to zrobić.
<P>
Jestem bardzo zadowolony z wyników naszych rozważań w komisji, niemniej obawiam się, że poseł sprawozdawca w swoim oryginalnym projekcie, poza trafnymi spostrzeżeniami na temat krajów rozwijających się, zupełnie rozminął się z korzyściami dla europejskiego przemysłu. Komisja Handlu Międzynarodowego dodała nową pierwszą część sprawozdania dotyczącą interesu naszego europejskiego przemysłu. Charakter tych interesów stał się rzeczywiście krystalicznie przejrzysty. Musimy zasadniczo skoncentrować się na dostarczeniu surowców dla europejskiego przemysłu. Jak słusznie zauważył pan komisarz, mamy wiele problemów w tym względzie.
<P>
W ramach WTO pilnie potrzebujemy lepszych reguł mających na celu unieważnienie w możliwie największym zakresie środków zakłócających handel, takich jak opłaty wywozowe. Potrzebujemy swobodnego dostępu do surowców na rynku światowym. Jest nie do zaakceptowania, żeby państwa takie jak Chiny wykorzystywały surowce jako narzędzie polityczne.
<P>
Powinniśmy zrobić wszystko, co w naszej mocy, nie tylko w ramach prowadzonych przez nas negocjacji wielostronnych, ale także dwustronnych, żeby zagwarantować rzeczywiście swobodny dostęp do rynków surowców. Fakt, że Komisja dała zielone światło w negocjacjach w sprawie przystąpienia Ukrainy do WTO i zaakceptowała pewien margines swobody w zakresie nakładania opłat wywozowych, jest nie do przyjęcia i stanowi zły przykład. Zaakceptowanie przez nas podwójnych cen w związku z przystąpieniem Arabii Saudyjskiej do WTO stanowi układ, który spowodował wiele poważnych problemów dla europejskiego przemysłu petrochemicznego i jest także nie do przyjęcia. Nie jestem nadto zadowolony, obserwując, co się teraz dzieje w odniesieniu do przystąpienia Rosji do WTO i zwracam się do Komisji, żeby z dużą starannością zapewniła, żeby nie zostały wprowadzone dalsze środki zakłócające handel.
<P>
Chciałbym raz jeszcze szczerze podziękować swoim kolegom z komisji za niniejsze sprawozdanie. Mam nadzieję, że nie ulegnie ono znacznej zmianie podczas jutrzejszego głosowania plenarnego.
<SPEAKER ID="101" NAME="Francisco Assis">
w imieniu grupy PSE. - (PT) Na wstępie chciałbym pogratulować posłowi sprawozdawcy. Obecnie pojawiające się problemy w dostępie do surowców są w dużej mierze wynikiem zmian strukturalnych na odnośnych rynkach, które wiążą się ze zmianami w gospodarce światowej.
<P>
Rynek surowców rozwijał się w sposób cykliczny, przechodząc z okresów totalnych braków do okresów niedostatku, a czasami osiągając równowagę. Teraz zdaje się, że znajdujemy się w nowej sytuacji braków strukturalnych, co jest w dużej mierze skutkiem nagłego zwiększenia popytu wywołanego raptownym postępem industrializacji i urbanizacji w kilku wschodzących krajach.
<P>
Jest oczywiste, że musimy podejmować wysiłki w odpowiednich forach, a w szczególności w ramach Światowej Organizacji Handlu, tak aby osiągnąć konsensus mający na celu ułatwienie dostępu do surowców. Nie możemy w tym czasie doprowadzić do zaniedbania kolejnej bardzo istotnej kwestii: mamy teraz nową sytuację na wschodzących rynkach w odniesieniu do produktów żywnościowych i energii. Dlatego też Unia Europejska, główny importer surowców, powinna traktować tą sprawę ze szczególną uwagą. Z jednej strony musimy brać pod uwagę wpływ, jaki nowa sytuacja może wywrzeć w świecie, gdyż może ona prowadzić do zbyt dużej presji na konsumpcję surowców, jednocześnie powodując bardzo negatywne konsekwencje w odniesieniu do ochrony środowiska oraz organizacji gospodarczej i społecznej w krajach rozwijających się; z drugiej strony musimy dbać o nasze własne interesy i rozumieć nasze własne trudności.
<P>
Wywołuje to dwa najwyraźniej podstawowe tematy. Pierwszy z nich wiąże się z potrzebą przeglądu naszego modelu rozwoju gospodarczego, ponieważ nie pasuje on do sytuacji, w której surowce są nadmiernie eksploatowane. Drugi sugeruje, że powinniśmy położyć większy nacisk na stosowane badania naukowe w celu zapewnienia większej innowacyjności, promocji ponownego wykorzystania surowców i znalezienia nowych rozwiązań nowych problemów spowodowanych brakami strukturalnymi.
<SPEAKER ID="102" NAME="Zbigniew Zaleski" AFFILIATION="PPE-DE">
Natura nierówno rozmieściła na globie surowce pod ziemią, pożywienie i drzewa na jej powierzchni, a także ryby w wodzie. Ludzkie potrzeby są podobne, ale dla ich zaspokojenia konieczna jest solidarna eksploatacja zasobów i przemieszczanie ich w ramach międzynarodowego handlu. Sprawozdanie Holma mówi wiele na ten temat. Chcę zwrócić uwagę na kilka aspektów nawiązując do kolegi Caspariego.
<P>
Po pierwsze, rozsądna eksploatacja ograniczonych dóbr. Powtarzam: ograniczonych dóbr.
<P>
Po drugie, ochrona surowców przed wykradaniem, przed neokolonialnym wywożeniem z krajów biednych, szczególnie z Afryki. Nie mamy przejrzystości handlu tymi surowcami, prowadzonego tam przez Chiny, a także przez innych aktorów.
<P>
Tercio, gospodarka tymi surowcami powinna mieć na celu rozwój krajów biednych. To jest nasz główny cel. Korzyści winny obejmować mieszkańców, a nie tylko przedstawicieli władzy i duże, międzynarodowe koncerny.
<P>
Quarto, Unia winna prowadzić taką politykę handlu surowcami, aby nie stawać się zakładnikiem na przykład Rosji, jeżeli chodzi o gaz, a w przyszłości może Brazylii, jeżeli chodzi o cukier.
<P>
Quinto, absolutnie wspólna odpowiedzialność spada na wszystkich partnerów za eksploatację zasobów morskich. Niektóre gatunki ryb, jak wiemy, są już zagrożone wyginięciem. Podobnie z drzewostanem w Azji i Amazonii.
<P>
W konkluzji, Pani Przewodnicząca, wolny, sprawiedliwy handel musi mieć za przewodnie hasło odpowiedzialność za eksploatację ograniczonych dóbr naturalnych, tak by przyszłe pokolenia też miały do nich dostęp jako niezbędnych dla egzystencji. Podobnie trzeba pomóc krajom biednym w rozwoju technologii podstawowych produktów żywnościowych. I w tym zakresie Europa może wiele, wiele zrobić.
<SPEAKER ID="103" NAME="Marusya Ivanova Lyubcheva" AFFILIATION="PSE">
(BG) Pani przewodnicząca, panie komisarzu! Biorąc pod uwagę rolę, jaką odgrywa handel w globalizującym się świecie, powinniśmy wspierać wysiłki mające na celu promocję sprawiedliwego handlu i wszelkie inicjatywy, które przyczyniają się do zrównoważonego rozwoju gospodarczego.
<P>
Ceny surowców oddziałują na rozwój rynków i w wielu przypadkach mają negatywny wpływ na rozwój gospodarczy, w szczególności w krajach, w których rezerwy surowców są niewielkie. Wpływa to na globalną sytuację na rynku i na dostępność surowców.
<P>
Z oczekiwanym wzrostem cen ropy i elektryczności możemy i powinniśmy sobie radzić w oparciu o skuteczne technologie w odniesieniu zarówno do pozyskiwania jak i przetwarzania surowców. Skuteczność i stosowanie innowacji jak również utrzymanie silnego sektora badań zadecyduje o pomyślności w zakresie poprawy sytuacji i siły rynkowej poprzez wzmocnienie zróżnicowania i bezpieczeństwa energetycznego.
<P>
W odniesieniu do handlu produktami rolniczymi należy położyć nacisk na zmniejszenie presji na producentów wywołanej rozdźwiękiem pomiędzy cenami wyjściowymi produktów z gospodarstwa, a cenami w handlu detalicznym. Powoduje to zakłócenia na rynku, ale też wskazuje na społeczne jego obciążenie.
<SPEAKER ID="104" NAME="Glyn Ford" AFFILIATION="PSE">
Pani przewodnicząca! Wystąpienie w przedmiocie sprawozdania pana posła Holma dotyczącego handlu surowcami i towarami jest dla mnie przyjemnością. W zeszłym miesiącu miałem zaszczyt uczestniczyć, w imieniu Parlamentu, na XII Konferencji UNCTADu w Akrze. Na konferencji usłyszałem wołanie o pomoc dla biednych tego świata.
<P>
Wzrost cen żywności coraz częściej prowadzi do zamieszek na ulicach - potrzebujemy nowej strategii, jeżeli chcemy poradzić sobie z tą sytuacją. Nowy kryzys może zabić więcej ludzi niż terroryzm w okresie sześciu lat od 11 września. Politycy i rządy może jeszcze nie zauważyli, że biedni tego świata coraz częściej patrzą na głód swoich własnych dzieci. Szczególnie dotknięta będzie Afryka, gdzie ceny towarów wzrosły ponad dwukrotnie w okresie ostatnich 12 miesięcy i dalej rosną z powodu spekulacji, niedoborów i zmieniających się modeli produkcji. Wiodącą przyczyną jest wzrastający popyt w Azji Wschodniej i konsekwencje dla podaży w postaci braku inwestycji w rolnictwo. Zmiany klimatu pisane językiem powodzi, susz i bijących rekordy wysokich temperatur tylko pogarszają sytuację, szczególnie dla tych najbiedniejszych na świecie. Dlatego też mam nadzieję, że przyjmiemy tę rezolucję.
<SPEAKER ID="105" NAME="Georgios Papastamkos" AFFILIATION="PPE-DE">
(EL) Pani przewodnicząca! Dostęp do surowców ma ogromne znaczenie dla europejskiej gospodarki i konkurencyjności. Jest tak przede wszystkim dlatego, że UE w dużej mierze uzależniona jest od importu surowców z państw trzecich.
<P>
Zlikwidowanie przeszkód, jakie stworzyły państwa trzecie dla UE w zakresie dostępu do rynków surowców musi być priorytetem. Dotyczy to obecnie prowadzonych negocjacji w ramach WTO, jak również negocjacji dwustronnych w sprawie umów o wolnym handlu.
<P>
Wreszcie, pani przewodnicząca, panie i panowie, uważam, że mechanizmy wsparcia, jak również przekazanie know-how krajom rozwijającym się, jest niezbędne, aby umożliwić realne i przejrzyste zarządzanie wykorzystaniem surowców i zasobów naturalnych.
<SPEAKER ID="106" NAME="Stavros Arnaoutakis" AFFILIATION="PSE">
(EL) Pani przewodnicząca, panie komisarzu! Niewątpliwie konkurencyjność naszych europejskich przedsiębiorstw zależy w dużej mierze od zaopatrzenia w surowce. Dlatego też dzisiaj potrzebujemy zintegrowanej strategii, która zapewni nam dostęp do rynków na świecie. Tak strategia pomoże nam zapewnić współpracę międzynarodową, zgodną z prawem konkurencję, sprawiedliwy handel i przestrzeganie ograniczeń wynikających z istotnych bodźców rozwojowych w krajach słabiej rozwiniętych. Pomoże nam ona także w promocji inwestycji w badania nad przyjaznymi środowisku technologiami, w rozwój i w recykling.
<P>
Zrównoważony rozwój UE, a także solidarność z najbiedniejszymi krajami świata muszą stać się naszym celem.
<SPEAKER ID="107" NAME="Brian Crowley" AFFILIATION="UEN">
Pani przewodnicząca! Dziękuję posłowi sprawozdawcy za pracę włożoną w niniejsze sprawozdanie. Zwróciłem w nim uwagę na trzy kluczowe elementy.
<P>
Przede wszystkim mamy do czynienia ze światową konkurencją w zakresie surowców i towarów. Na szczeblu europejskim powinniśmy sobie uświadomić, że musimy być dobrze przygotowani do umów i układów dwustronnych, jeżeli chcemy, żeby udało się nam zdobyć dostęp do tych towarów.
<P>
Kwestia handlu międzynarodowego jest oczywiście niezwykle istotna w odniesieniu do długofalowego rozwoju, jednak większy efekt może zostać osiągnięty dzięki partnerstwu gospodarczemu z rozwijającym się światem. Uważałbym ponadto, żeby rezygnacja z pewnych praw w ramach światowych negocjacji handlowych na rzecz krótkoterminowego dostępu do surowców i towarów nie zaszkodziła naszemu przemysłowi w Unii Europejskiej, a w szczególności rolnictwu.
<P>
Wreszcie, jak powiedział mój przedmówca, najważniejsza jest w tym wszystkim sprawiedliwość. Musimy teraz inwestować w kraje rozwijające się na świecie w celu wspierania ich rozwoju, nie tylko w tym roku i następnym ze względu na wysokie ceny ropy i gazu, ale także za 20 lat. Wyżej wspomniane wsparcie powinno obejmować inwestycje w szkolnictwo i służbę zdrowia dla ludzi w tych krajach, tak żeby powstrzymać falę większych problemów.
<SPEAKER ID="108" NAME="Janez Potočnik">
komisarz. -Pani przewodnicząca! Chciałbym podziękować szanownym posłom za ich wystąpienia. Całkiem jasno odnieśli się w nich państwo do wyzwań, które przed nami stoją. Jest także całkiem jasne, że z jednej strony powinniśmy zapewnić zrównoważony przebieg naszych prac, koncentrując się przede wszystkim na biedniejszych krajach w oparciu o sprawiedliwość, o której mówił pan poseł Crowley; z drugiej strony musimy także zabezpieczyć zasady sprawiedliwego handlu dla dostępu naszego przemysłu do surowców. Faktem jest, że Unia Europejska jest importerem netto surowców i tak pozostanie.
<P>
Obecnie mamy do czynienia z większą konkurencją na naszych rynkach dostaw, jak również ze wzrostem cen ze względu na większą konkurencję ze strony krajów o wschodzących gospodarkach. Jednocześnie wymienione wyżej kraje zwiększają przeszkody w dostępie do ich surowców, tym samym zakłócając konkurencję. Sprawiedliwy dostęp do surowców na podstawie przejrzystych zasad jest zatem zasadniczym warunkiem uzyskania równowagi w ramach naszej światowej strategii dotyczącej konkurencyjności.
<P>
Celem Komisji w zbliżających się latach jest korzystanie ze wszystkich dostępnych narzędzi w celu utrzymania zrównoważonego zaopatrzenia w surowce dla naszego przemysłu. Realizując ten cel, Komisja będzie kontynuować wszechstronną i zrównoważoną strategię. Jak Parlament słusznie zaznacza, strategia ta musi uwzględniać nie tylko interes naszego przemysłu i naszą konkurencyjność, ale także interesy biedniejszych państw.
<P>
Pod względem rozwoju powinniśmy i tak też uczynimy, dokonać rozróżnienia pomiędzy z jednej strony uzasadnionymi środkami stosowanymi przez rozwijające się kraje, takie jak podatki wywozowe, które są niezbędne dla budżetu tych krajów, a z drugiej strony środkami nakładanymi przez wschodzące gospodarki jako część ich polityki przemysłowej, które zakłócają konkurencję na rynkach światowych.
<P>
Jestem wdzięczny za uwagi pana posła Assisa na temat zobowiązań z zakresu badań i rozwoju, które pod tym względem także należy rozszerzyć. Dziękuję Parlamentowi za wspieranie nas w odniesieniu do tej polityki. Będziemy informować Parlament na temat dalszego wdrażania naszej strategii.
<SPEAKER ID="109" NAME="Jens Holm">
sprawozdawca. - (SV) Panie komisarzu Potočnik! Czekamy na komunikat Komisji i konferencję. Dobrze, że Komisja zamierza podjąć temat bezpieczeństwa żywności, rozwoju i ochrony środowiska.
<P>
Panie pośle Assis! W pełni się z panem zgadzam, że powinniśmy poddać przeglądowi nasz model gospodarczego rozwoju.
<P>
Panie pośle Zaleski! Zgadzam się, że handel nie może sprowadzać się do rodzaju neokolonialnego wykradania surowców krajom rozwijającym się. Dlatego też zwracam się do posła Zaleskiego i pozostałych, żeby na pewno udzielili poparcia poprawkom nr 20 i 21. Proszę przeanalizować je dokładnie.
<P>
Proszę zwrócić uwagę także na poprawkę nr 26 na temat biopaliw. W niniejszej poprawce wzywamy do wprowadzenia środowiskowych i społecznych standardów w odniesieniu do biopaliw. Podstawowym problemem jest to, że coraz więcej zboża zużywa się do produkcji mięsa, innymi słowy karmimy zbożem zwierzęta, a jednocześnie coraz więcej zboża stosujemy do produkcji paliwa samochodowego.
<P>
Apel do Komisji jest następujący - potrzebujemy środków mających na celu ograniczenie korzystania z samochodów dla celów prywatnych i konsumpcji mięsa, tak żebyśmy mieli więcej zboża na pożywienie dla ludzi!
<P>
W sprawozdaniu domagamy się podjęcia pilnych środków odnoszących się do zmian klimatu. Także handel musi podjąć odpowiedzialność w tym względzie. Musimy ograniczyć wszystkie niepotrzebne emisje i transport. Handel w dużej mierze obejmuje produkty, które mogłyby być równie dobrze wytwarzane na poziomie lokalnym. Powinniśmy ułatwić handel produktami ekologicznymi i sprzyjać inteligentnej technologii ochrony środowiska. Jeżeli tak nie zrobimy i handel nie podejmie swoich zobowiązań, to niedługo nie będziemy mieli żadnych surowców na sprzedaż, a w takiej sytuacji nie będziemy mieli też co jeść. Jest niezwykle ważne, abyśmy poważnie potraktowali naszą odpowiedzialność względem klimatu!
<SPEAKER ID="110" NAME="Przewodniczący">
Debata została zamknięta.
<P>
Głosowanie odbędzie się we wtorek w dniu 20 maja 2008 r.
<CHAPTER ID="003">
	Wniosek o odesłanie do komisji: Patrz protokól
<CHAPTER ID="008-05">
5. WOR w sektorze cukru (głosowanie)
<CHAPTER ID="007">
Zatwierdzenie protokołu z poprzedniego posiedzenia: patrz protokół
<CHAPTER ID="011-02">
2. Kambodża, w szczególności przypadek Sama Rainsy'ego
<SPEAKER ID="308" NAME="Przewodniczący">
Kolejnym punktem porządku dziennego jest Kambodża, w szczególności przypadek Sama Rainsy'ego.
<SPEAKER ID="309" NAME="Marietje Schaake">
autorka. - Panie przewodniczący! Sam Rainsy jest naszym kolegą, posłem do kambodżańskiego parlamentu. Już tylko sam ten fakt doprowadził do prób zamachów oraz wielu ataków politycznych i prawnych ze strony partii rządzącej, w tym do wyroku 12 lat więzienia. Partii rządzącej najwyraźniej nie podoba się to, że Sam Rainsy ujawnia korupcję i przypadki łamania praw człowieka.
<P>
Chciałabym przypomnieć tej partii rządzącej, że UE jest największym pojedynczym donatorem na rzecz Kambodży, a udzielanie tej pomocy jest uwarunkowane przestrzeganiem praw człowieka i wolności podstawowych.
<P>
W 2006 roku Sam Rainsy został laureatem Nagrody Wolności, przyznawanej przez organizację Liberal International. Otrzymał ją za obronę praw, którymi cieszymy się w tym Parlamencie. Dlatego wzywamy władze Kambodży do realizacji zaleceń Specjalnego Sprawozdawcy ONZ ds. Praw Człowieka w Kambodży.
<SPEAKER ID="310" NAME="Raül Romeva i Rueda">
autor. - Panie przewodniczący! Jak już powiedziano, Unia Europejska jest największym pojedynczym donatorem na rzecz Kambodży i jesteśmy jak najbardziej uprawnieni do wezwania kambodżańskich władz nie tylko do podjęcia reform politycznych i instytucjonalnych służących tworzeniu demokratycznego państwa, opierającego się na rządach prawa oraz poszanowaniu wolności i praw podstawowych, ale również do okazania woli skutecznego przeciwdziałania powszechnej pladze korupcji, masowym akcjom wylesiania powodującym przesiedlenia ludności, grabieniu ziemi i zorganizowanej turystyce seksualnej, do odrzucenia obecnej kultury bezkarności i do postawienia przed obliczem sądów wszystkich osób zaangażowanych w takie działania.
<P>
Konieczne jest również zagwarantowanie swobodnego i uczciwego wyrażania poglądów politycznych, bez zastraszania czy szykanowania. W szczególności powinniśmy wyrazić nasze zaniepokojenie postępowaniem wobec przywódcy opozycji, Sama Rainsy'ego i skazaniem go na 12 lat więzienia pod zarzutem gestu, którego charakter uznaje się za symboliczny i czysto polityczny. Szczególnie niepokojące jest to, że utrzymanie tego wyroku uniemożliwiłoby udział Sama Rainsy'ego w wyborach parlamentarnych w 2013 roku i spowodowało konsekwencje znacznie wykraczające poza jego przypadek, ponieważ niewątpliwie wpłynie on na całą opozycję.
<SPEAKER ID="311" NAME="Véronique De Keyser" LANGUAGE="FR">
Panie przewodniczący! Mamy przed sobą pilną rezolucję, zdominowaną przez sprawę Sama Rainsy'ego, który jest postacią czasem kontrowersyjną, ale mimo to nie możemy zapomnieć o prawdziwym problemie demokracji kryjącym się za tym przypadkiem.
<P>
Zatem, jak już powiedziano, Sam Rainsy jest liberałem i przeciwnikiem przywódcy, Huna Sena. Pan Rainsy został już skazany na 18 miesięcy więzienia i uzyskał ułaskawienie dopiero w 2006 roku. Rzeczywiście oskarżył on Huna Sena, że to on stał za atakiem granatami z 1997 roku.
<P>
Obecnie Rainsy został oskarżony o zbrodnię - symboliczną, jak już powiedziano - polegającą na przesunięciu oznaczeń na spornej granicy między Wietnamem a Kambodżą oraz na rozpowszechnianiu tak zwanych fałszywych map. Zaocznie wydany wyrok 12 lat więzienia to dużo, ale w rzeczywistości jasne jest, o co w tym wszystkim chodzi. Jedynym celem jest uniemożliwienie mu udziału w następnych wyborach w 2013 roku, a Rainsy jest przywódcą drugiej opozycyjnej partii politycznej w państwie.
<P>
Atmosfera polityczna w Kambodży jest zatem napięta, zbliżają się wybory i wykorzystuje się taktykę pozyskiwania głosów, ale następuje również dryfowanie w kierunku rządów autorytarnych. Oprócz przypadku Sama Rainsy'ego chciałabym zwrócić uwagę na prześladowania przedstawicieli organizacji pozarządowych: pani polityk Mu Sochuy, która została uznana za winną zniesławienia premiera, dziennikarza Hanga Chakry, uwięzionego za ujawnienie korupcji w otoczeniu wicepremiera Soka Ana, i tak dalej.
<P>
Dlatego chciałabym jedynie zwrócić uwagę, podobnie jak czynili to już inni, że jesteśmy donatorami, że mamy porozumienie o współpracy, w którym zakłada się obowiązek poszanowania podstawowych wolności. Wzywam również do opracowania nadzwyczajnego planu humanitarnego dla społeczeństwa, ludności dotkniętej kryzysem w sektorach budownictwa i włókienniczym. To również niezwykle istotne.
<SPEAKER ID="312" NAME="Charles Tannock">
autor. - Panie przewodniczący! Chociaż na papierze w Kambodży panuje pluralistyczna demokracja, to według szanowanej organizacji pozarządowej, Human Rights Watch, politycy i dziennikarze nieprzychylni rządowi spotykają się z przemocą i zastraszaniem.
<P>
Oprócz tego system sądownictwa jest w dalszym ciągu słaby i podlega wpływom politycznym. Ponadto rząd w dalszym ciągu stara się nie zauważać przypadków nieuczciwego wywłaszczania gruntów rolnych, nielegalnej wycinki i powszechnego grabienia zasobów naturalnych kraju.
<P>
Sam Rainsy, lider opozycji, obecnie przebywający na wygnaniu we Francji, został zaocznie skazany na 10 lat więzienia. Jego tak zwana "zbrodnia” służyła zwróceniu uwagi na konfiskatę chłopom ziemi przez rząd w wyniku negocjacji granicznych z sąsiadującym Wietnamem, w trakcie których został oskarżony o przesunięcie słupów granicznych.
<P>
Celem dzisiejszej rezolucji jest przypomnienie na czas rządowi Kambodży, że jeżeli chce zacieśnić stosunki z UE, to musi zagwarantować i respektować podstawowe wolności i prawa. W przeciwnym razie Kambodża naraża się na zrównanie w oczach społeczności międzynarodowej z traktowaną niczym parias Birmą.
<SPEAKER ID="313" NAME="Monica Luisa Macovei">
autorka. - Panie przewodniczący! Pan Rainsy, przywódca opozycji, został zaocznie skazany na 12 lat więzienia. Jego proces był niezgodny z międzynarodowymi normami uczciwego i bezstronnego procesu sądowego, a skazanie go nastąpiło z pobudek politycznych. Podobne oskarżenia wobec członków partii opozycyjnej są dość częste i pokazują, że w Kambodży nie istnieje bezstronny wymiar sprawiedliwości. Te decyzje sądów stanowią naruszenie podstawowych praw człowieka, w tym wolności wypowiedzi i prawa do uczciwego procesu.
<P>
Zdecydowanie sprzeciwiam się skazaniu Sama Rainsy'ego i osób mu podobnych, które korzystają z wolności wypowiedzi, wzywam więc rząd Kambodży do zawrócenia z obecnej drogi tyranii. Na arenie międzynarodowej musimy przypomnieć władzom Kambodży, by dążyły do wprowadzenia demokracji i nie stosowały prawa wybiórczo przeciwko prawom jednostki. W szczególności wzywam Komisję do przypomnienia władzom Kambodży, żeby nie wykorzystywały nowych przepisów dotyczących organizacji pozarządowych do ograniczania działalności opozycji i społeczeństwa obywatelskiego.
<SPEAKER ID="314" NAME="Sari Essayah">
w imieniu grupy PPE. - (FI) Panie przewodniczący! Sposób traktowania Sama Rainsy'ego to zaledwie wierzchołek góry lodowej jeśli idzie o autorytarną kontrolę, jaką partia rządząca w Kambodży sprawuje w celu wywierania politycznego wpływu na sądy, aby uciszyć krytykę pod swoim adresem. Oczywiście głównym celem tego rządu jest uciskanie społeczeństwa obywatelskiego i wspieranie systemu jednopartyjnego. Znajduje to wyraz również w wyroku wobec Sama Rainsy'ego, będącym próbą uniemożliwienia mu startu w wyborach w 2013 roku.
<P>
Jak już tu wspomniano, UE jest największym pojedynczym donatorem na rzecz Kambodży, dlatego w przedmiotowej rezolucji nie możemy zadowolić się li tylko potępieniem licznych przypadków naruszania praw człowieka w tym kraju, braku sprawnego systemu sądownictwa oraz upolitycznienia sił zbrojnych. Musimy też w jednoznacznych słowach przypomnieć o umowie o współpracy obowiązującej między UE a Kambodżą oraz o jej art. 1, w którym wzywa się do przestrzegania praw człowieka. Jeżeli swobody obywatelskie będą w dalszym ciągu lekceważone, trzeba będzie wyciągnąć konsekwencje, a UE musi uwarunkować dalszą pomoc od wyraźnej poprawy sytuacji w zakresie praw człowieka.
<SPEAKER ID="315" NAME="Corina Creţu" LANGUAGE="RO">
Wyrok skazujący Sama Rainsy'ego, przywódcy kambodżańskiej opozycji, na 12 lat więzienia to naprawdę poważne naruszenie praw człowieka i jaskrawy dowód na autorytaryzm dominujący w życiu politycznym Kambodży. Po wydaleniu ze Zgromadzenia Narodowego i trzykrotnym jak dotąd odebraniu mu immunitetu poselskiego, wraz z licznymi próbami odebrania mu życia i zabójstwem kilkudziesięciu jego zwolenników, Sam Rainsy został obecnie zaocznie skazany za swój protest o zdecydowanym wydźwięku politycznym.
<P>
Zasadniczo ostatecznym celem wyroku wydanego we wrześniu jest uniemożliwienie przywódcy opozycji kandydowania w mających się odbyć za ponad dwa lata wyborach, co na zawsze udaremni szanse Kambodży na ustanowienie demokracji. Oprócz żądań zgłaszanych wobec władz Kambodży w przedmiotowej rezolucji, w której zwracamy się o zaprzestanie prześladowań politycznych, chciałabym również zwrócić się do wysokiej przedstawiciel Unii Europejskiej do spraw zagranicznych o wywarcie niezbędnego nacisku na władze, aby ponownie podjęły reformy polityczne i instytucjonalne konieczne dla ustanowienia prawdziwej demokracji.
<SPEAKER ID="316" NAME="Gerald Häfner">
w imieniu grupy Verts/ALE. - (DE) Panie przewodniczący! Kambodża to piękny kraj o bogatej historii, ale zarówno kraj, jak i jego historia mają swoje ciemne strony. Najnowsze problemy obejmują znikanie ludzi, którzy są więzieni bez wyroku, wysoki poziom korupcji, nielegalną konfiskatę ziemi i nielegalny wyrąb lasów. Jako posłów do Parlamentu Europejskiego najbardziej zaniepokoić nas powinno porywanie z ulicy ludzi, którzy krytykują i ujawniają te praktyki, wytaczanie im fikcyjnych procesów, a następnie wtrącanie ich do więzienia.
<P>
Sam Rainsy, przywódca kambodżańskiej opozycji, padł ofiarą poważnych prześladowań. Został wybrany do parlamentu, ale w 1995 roku go z niego wyrzucono. Udało mu się jednak wrócić. W trakcie kampanii wyborczej doszło do kilku ataków na niego, a w jednym z nich zginęło 80 osób. Miałem zaszczyt odwiedzić go w Kambodży. Okazało się, że jest osobą nastawioną bardzo pokojowo, gorącym zwolennikiem demokracji i praw człowieka. Teraz na podstawie wątpliwych przesłanek został skazany na 12 lat więzienia za gest o znaczeniu symbolicznym.
<P>
Każdy, kto więzi przywódcę partii opozycyjnej, więzi również znaczną część reprezentowanych przez niego obywateli kraju. Każdy, kto więzi przywódcę partii opozycyjnej i uniemożliwia mu udział w kolejnych wyborach, blokuje proces demokratyczny, łamiąc prawa obywatelskie i prawa człowieka. Uważam, że nie powinniśmy się na to godzić, wzywam więc Komisję, aby przede wszystkim zażądała przestrzegania art. 1 umowy o współpracy zawartej z Kambodżą. Stwierdza się w nim, że przestrzeganie praw człowieka w Kambodży jest warunkiem wstępnym udzielenia pomocy przez Unię Europejską.
<SPEAKER ID="317" NAME="Adam Bielan" LANGUAGE="PL">
Miałem okazję być dwukrotnie w Kambodży. Po raz pierwszy dwa lata temu wraz z misją obserwacyjną Parlamentu Europejskiego podczas wyborów parlamentarnych, po raz drugi pół roku temu. Muszę powiedzieć, że Kambodża to kraj, który w ostatnich latach rozwijał się bardzo szybko (chodzi mi o rozwój gospodarczy), podobnie zresztą jak inne kraje tego regionu świata. Niestety wraz z szybkim rozwojem gospodarczym nie mamy do czynienia z procesem demokratyzacji tego kraju. Nie ma bowiem prawdziwej demokracji bez silnych mediów, które kontrolują partię rządzącą, bez silnej opozycji, bez silnego sektora organizacji pozarządowych.
<P>
Wyrok na Sama Rainsy'ego, zresztą nie pierwszy, jest kolejnym ciosem w opozycję. Jeżeli wyrok ten zostanie utrzymany, Sam Rainsy nie będzie mógł startować w kolejnych wyborach parlamentarnych, chociaż cieszy się dosyć dużą popularnością w swoim kraju. Wyrok jest o tyle zastanawiający, że w dalszym ciągu, po ponad 30 latach od upadku reżimu Czerwonych Khmerów, bardzo wielu przywódców reżimu w Kambodży nie zostało osądzonych. Z całą pewnością kwestionowanie granicy kambodżańsko-wietnamskiej nie służy stabilizacji w regionie, jednak sprawę tę należy rozwiązać na drodze politycznej a nie poprzez wyrok sądowy.
<SPEAKER ID="318" NAME="Elena Băsescu" AFFILIATION="PPE">
(RO) To godne ubolewania, że kambodżańskie sądy nadal uciekają się do aresztowań jako sposobu zastraszania przeciwników politycznych i dysydentów. Najczęstszymi ofiarami takich działań są dziennikarze, działacze praw człowieka i inni krytykujący władze, wypowiadający się na rzecz wolności słowa.
<P>
Oskarżenia przedstawione Samowi Rainsy'emu mają oczywiście charakter bardziej polityczny niż karny. Został skazany na 12 lat więzienia na skutek symbolicznego gestu, będącego jego protestem przeciwko sposobowi oznakowania granicy z Wietnamem. Wydaje się jednak, że prawdziwym celem skazania go było usunięcie opozycji z wyborów parlamentarnych, które mają odbyć się w 2013 roku.
<P>
Chciałabym skorzystać z tej okazji, by zaapelować do władz Kambodży o przestrzeganie ich zobowiązań w zakresie wzmocnienia państwa demokratycznego. Trzeba możliwie jak najszybciej umożliwić Samowi Rainsy'emu, będącemu najważniejszym przywódcą opozycji, ponowne podjęcie jego obowiązków w kambodżańskim parlamencie. To pomogłoby zatrzymać ewolucję w kierunku systemu jednopartyjnego, będącego zagrożenie dla przestrzegania praw człowieka.
<SPEAKER ID="319" NAME="Eija-Riitta Korhola" AFFILIATION="PPE">
(FI) Panie przewodniczący! Decyzja kambodżańskiego sądu, skazująca przywódcę opozycji, Sama Rainsy'ego, na 10 lat więzienia za szerzenie dezinformacji i fałszowanie urzędowych dokumentów, a także inne analogiczne przypadki doprowadziły do pojawienia się na Zachodzie uzasadnionych obaw co do bezstronności i niezależności systemu prawnego tego kraju.
<P>
Mamy tu do czynienia z systematycznymi próbami powierzchownej interpretacji przepisów prawa, odnoszących się do rozpowszechniania fałszywych informacji oraz oczerniania i zniesławiania w sposób utrudniający działalność opozycji i organizacji pozarządowych. Przedmiotowe klauzule faktycznie wykorzystano już do ograniczenia wolności poglądów i wypowiedzi.
<P>
Chociaż dostrzegam istotny postęp, jaki dokonał się w Kambodży od czasu obalenia reżimu Pol Pota, to z poirytowaniem przyjęłabym decyzję kambodżańskiego rządu o rezygnacji w połowie drogi z procesu tworzenia systemu demokratycznego, do czego, niestety, doszło w bardzo wielu krajach. Kambodża podpisała kilka porozumień międzynarodowych - w tym umowę o współpracy z Unią Europejską - których celem było zagwarantowanie podstawowych praw obywatelom tego kraju i wdrożenie na jego terytorium zasad demokracji. Unia Europejska musi w jednoznaczny sposób wezwać rząd Kambodży do realizacji jego zobowiązań.
<SPEAKER ID="320" NAME="Cristian Dan Preda" AFFILIATION="PPE">
(RO) Jak już wspomniano, wobec Sama Rainsy'ego wydano dwa wyroki więzienia. Wyrok 10 lat więzienia, który obecnie otrzymał za rzekome szerzenie dezinformacji i fałszowanie urzędowych dokumentów, dodano do wcześniejszego wyroku 2 lat więzienia. Jak już powiedzieli moi koledzy i koleżanki, to oczywista próba zablokowania jego udziału w przyszłych wyborach. W tej całej historii kolejnym aspektem jest zastosowana procedura, w której Sama Rainsy'ego skazano zaocznie w ramach procesu, który odbywał się za zamkniętymi drzwiami i w którym - według niektórych sprawozdań - doszło do licznych nieprawidłowości.
<P>
Ten przypadek nie jest wcale odosobniony. Wielu innych krytyków rządu Kambodży potraktowano w podobny sposób, w tym również poddano procesom karnym. Jak już powiedziano, moim zdaniem władze kambodżańskie, na mocy umowy o współpracy podpisanej z Unią Europejską muszą przestrzegać swoich jasnych zobowiązań w dziedzinie praw człowieka.
<SPEAKER ID="321" NAME="Jaroslav Paška" AFFILIATION="EFD">
(SK) W Kambodży, podobnie jak w wielu innych krajach, zmagania o władzę polityczną przekształcają się w prawdziwą walkę; jak to się mówi, w wojnę na śmierć i życie. W takich sytuacjach struktury władzy niszczą, prześladują i więżą swoich przeciwników politycznych.
<P>
Wydaje się, że to stało się udziałem Sama Rainsy'ego, którego obecni przywódcy oczywiście chcieliby się pozbyć, ponieważ stanowi konkurencję i jest dla nich ucieleśnieniem ryzyka zmian politycznych w przyszłości. Podobnie jak w innych przypadkach moglibyśmy z pewnością podjąć interwencję i zwrócić się do rządu Kambodży o zaprzestanie znęcania się nad przeciwnikiem politycznym i danie mu swobody umożliwiającej przyłączenie się do innych na równych zasadach, by uczestniczyć w walce politycznej.
<P>
Sądzę, że z uwagi na poprawę naszych stosunków z Kambodżą w tym przypadku nasze działania mogą być skuteczniejsze niż w przypadku Zimbabwe. Dlatego uważam, że warto byłoby wywrzeć nacisk polityczny na kambodżański rząd, aby skłonić go do ponownego przemyślenia sposobu działania i traktowania przeciwników politycznych oraz do stworzenia warunków swobodnej i prawidłowej konkurencji politycznej.
<SPEAKER ID="322" NAME="Máire Geoghegan-Quinn" LANGUAGE="GA">
Panie przewodniczący! Przede wszystkim chciałabym podziękować posłom, którzy wzięli udział w tej debacie.
<P>
Chciałabym podziękować tym posłom, którzy na tę pilną debatę przedłożyli rezolucje w sprawie Kambodży. Sytuacja w tym kraju faktycznie budzi niepokój.
<P>
Przeprowadziliśmy szczere rozmowy z naszymi kambodżańskimi rozmówcami - w tym także ostatnio na posiedzeniu wspólnego komitetu, które odbyło się 8 października w Brukseli - w sprawie stanu instytucji demokratycznych w tym kraju, a zwłaszcza sposobu traktowania opozycji w parlamencie. Fakt, że przywódca opozycji, Sam Rainsy, musiał szukać azylu we Francji, jest symptomem pogarszania się sytuacji.
<P>
To samo można powiedzieć o zaangażowaniu wymiaru sprawiedliwości w politykę i prześladowaniu członków opozycji, również tych, którzy powinni mieć prawo korzystać z immunitetu poselskiego. Istnieje groźba, że Zgromadzenie Narodowe nie będzie mogło nadal funkcjonować jako forum swobodnej wymiany opinii. Także media znajdują się pod presją.
<P>
Istnieje jednak pewien promyk nadziei. Kambodża zaakceptowała wszystkie zalecenia Rady Praw Człowieka ONZ, zawarte w powszechnym przeglądzie okresowym. Dostrzegamy również przyjęcie nowego kodeksu karnego i prawa antykorupcyjnego. Oczywiście będziemy musieli sprawdzić jak stosuje się je w praktyce. Będziemy w dalszym ciągu przypominać Kambodży o zaleceniach przedstawionych w przeszłości przez nasze misje obserwatorów wyborczych. Ważnym celem jest ustanowienie skutecznego komitetu praw człowieka. Z zadowoleniem przyjmujemy zgłoszony przez rząd zamiar dalszych działań w tej sprawie i rządową inicjatywę ustanowienia wspólnego forum z organizacjami społeczeństwa obywatelskiego.
<P>
Kambodża jest w dalszym ciągu bardzo ubogim krajem. Można wiele uczynić, aby utrzymać impet niedawnego wzrostu gospodarczego unikając jednocześnie wzrostu dysproporcji społecznych. Powinno to obejmować reformę przepisów dotyczących własności ziemskiej oraz powstrzymanie niezrównoważonej gospodarki rolnej i leśnej, w tym eksploatacji zasobów naturalnych.
<P>
Nałożenie sankcji na rząd lub obniżenie rangi naszych kontaktów nie przyniosłoby żadnych korzyści osobom najuboższym i najbardziej narażonym, a jedynie rozzuchwali tych, którzy składają jedynie gołosłowne deklaracje na temat demokracji. Dlatego nie mogę zgodzić się, że zawieszenie naszej umowy dwustronnej byłoby korzystne.
<P>
Nie ma alternatywy wobec cierpliwego dialogu. Jeżeli nie będziemy uważani za istotną instytucję dla rozwoju tego kraju, stracimy szansę wpływania na bieg wydarzeń. A jednak nadal wiele możemy uczynić w Kambodży na wszystkich szczeblach, począwszy od kancelarii premiera aż po społeczeństwo obywatelskie. Musimy w dalszym ciągu wspierać korzystne inicjatywy, które Kambodża podejmuje na rzecz praw człowieka, rozwoju i równouprawnienia, a jednocześnie opowiadać się za prawdziwie pluralistyczną demokracją parlamentarną, większą wolnością prasy i większą niezależnością wymiaru sprawiedliwości.
<SPEAKER ID="324" NAME="Przewodniczący">
Zamykam debatę.
<P>
Głosowanie odbędzie się wkrótce.
<P>
Oświadczenia pisemne (art. 149 Regulaminu)
<SPEAKER ID="944" NAME="Jarosław Leszek Wałęsa" AFFILIATION="PPE">
na piśmie. - Sytuacja w zakresie praw człowieka w Kambodży jest coraz bardziej niepokojąca. Mamy do czynienia z problemem jaskrawego naruszania praw człowieka przez autorytarny rząd, który powoli ogranicza struktury demokratyczne. UE, będąca największym dawcą pomocy dla Kambodży, powinna podjąć szybkie działania na rzecz ochrony obywateli Kambodży i uspokojenia ich, że proces demokratyczny nie zostanie powstrzymany. Chciałbym skorzystać z tej możliwości, aby zwrócić się do rządu Kambodży o pilne i terminowe respektowanie sprawozdania, sporządzonego przez specjalnego sprawozdawcę ONZ. Przypadek Sama Rainsy'ego rzuca więcej światła na niesprawiedliwość, do jakiej dochodzi w Kambodży, gdzie pan Rainsy, będący przywódcą partii opozycyjnej i posłem do parlamentu, padł ofiarą czegoś, co można określić jedynie mianem celowych wysiłków służących ograniczeniu wszelkiej opozycji wobec panującego rządu autorytarnego. Należy położyć kres praktykom oskarżania i zatrzymywania wszystkich osób postrzeganych jako zagrożenie dla rządu. Ponadto obywatele nadal nie mają żadnej gwarancji niezależności i bezstronności wymiaru sprawiedliwości. Ten Parlament musi natychmiast zająć się tymi problemami i je rozwiązać, aby uspokoić obywateli Kambodży, że w dalszym ciągu popiera ich prawo do demokracji i go broni.
<CHAPTER ID="022">
Zamknięcie posiedzenia
<CHAPTER ID="003">
Oświadczenia Przewodniczącego
<SPEAKER ID="007" NAME="Przewodniczący">
Mam dla państwa kilka uwag na otwarcie sesji:
<P>
6 listopada 2010 r. w Moskwie nieznani sprawcy ciężko pobili dziennikarza Olega Kaszyna. Ten brutalny, nie rabunkowy napad zasługuje na najwyższe potępienie. W tym przypadku zauważamy i doceniamy szybką reakcję oraz osobiste zaangażowanie prezydenta Miedwiediewa w poszukiwanie sprawców i liczymy, że będą one skuteczne.
<P>
Druga informacja: 31 października po raz pierwszy od dwóch lat bez interwencji milicji odbyła się demonstracja opozycji na Placu Tryumfalnym w Moskwie. Przyjmujemy to jako obiecujący sygnał ze strony władz rosyjskich, żywiąc nadzieję, że wieloletnie apele Parlamentu Europejskiego o dalszą demokratyzację życia publicznego w Rosji nie pozostają bez echa.
<P>
Trzecia informacja: W Bagdadzie 10 dni temu doszło do ataku na chrześcijan modlących się w swoim kościele. Były ofiary śmiertelne i byli ranni. W imieniu Parlamentu Europejskiego po raz kolejny wzywam do poszanowania wolności wyznania i zakończenia przemocy na tle religijnym w tym regionie świata.
<P>
Czwarta informacja: 10 grudnia w Sztokholmie odbędzie się uroczystość wręczenia tegorocznych nagród Nobla. Za niedopuszczalne uważamy próby wywierania nacisków przez władze Chin na państwa członkowskie Unii Europejskiej, aby nie uczestniczyły w tej ceremonii. Parlament Europejski niestrudzenie zabiega o poszanowanie podstawowych i niezbywalnych praw każdego człowieka na całym świecie, nie wyłączając oczywiście Chin. Podczas grudniowych uroczystości Unię Europejską i tym samym Parlament Europejski reprezentować będzie szef delegacji Unii Europejskiej w Norwegii.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Panie przewodniczący, panie i panowie! W ostatnich dniach region Veneto we Włoszech nawiedziła straszliwa klęska żywiołowa. Szczególnie ucierpiały prowincje Vicenzy, Padwy i Werony. Dramatyczne powodzie dotknęły na różne sposoby około 500 tysięcy ludzi i spowodowały straty o wartości setek milionów dolarów. Wskutek tej tragedii w ciężkim położeniu znalazły się wszystkie produktywne sektory, małe i średnie przedsiębiorstwa oraz inne gałęzie gospodarki.
<P>
Apeluję do kolegów i koleżanek posłów oraz do instytucji europejskich, by uczyniły wszystko, co w ich mocy, aby wspomóc tych ludzi oraz znaleźć rozwiązania mające zaradzić tej katastrofie, zgodnie z zasadami Funduszu Solidarności Unii Europejskiej oraz funduszy strukturalnych.
<P>
Nadmieniam też, że Włochy mają dziś kolejny powód do płaczu, choć ze zgoła innego powodu: zniszczenie Pompei. Moja wzmianka o tym ma na celu podkreślenie powagi i znaczenia tego rodzaju zdarzenia. Potrzeba, by Europa miała oko również na takie sprawy.
<SPEAKER ID="009" NAME="Przewodniczący">
Dziękuję panu za uwagę! Proszę również w tym celu wykorzystywać jednominutowe wystąpienia. To także jest temat na takie wystąpienie. Dziękujemy koledze za zgłoszenie tej sprawy.
<CHAPTER ID="002">
Zatwierdzenie protokołu z poprzedniego posiedzenia: patrz protokół
<CHAPTER ID="011">
Głosowanie
<CHAPTER ID="018">
Kalendarz następnych posiedzeń: patrz protokół
<CHAPTER ID="005-08">
8. Nadzór makroostrożnościowy nad systemem finansowym i ustanowienie Europejskiej Rady ds. Ryzyka Systemowego (
<CHAPTER ID="007-07">
7. Udział pracowników w spółkach posiadających status europejski (głosowanie) 
<CHAPTER ID="005-19">
19. Absolutorium za rok 2006: Europejska Fundacja Kształcenia (
<CHAPTER ID="001">
Otwarcie posiedzenia
<P>
(La seduta è aperta alle 9.00)
<CHAPTER ID="007-03">
3. Umieszczenie Malediwów na liście państw dotkniętych tsunami na Oceanie Indyjskim w grudniu 2004 r. (głosowanie)
<CHAPTER ID="007-05">
5. Umowa WE - Australia dotycząca pewnych aspektów usług lotniczych (głosowanie)
<CHAPTER ID="004-06">
6. Wody w kąpieliskach (głosowanie)
<CHAPTER ID="005">
Skład komisji (patrz: protokół)
<CHAPTER ID="013">
Decyzje dotyczące niektórych dokumentów: patrz protokół
<CHAPTER ID="002">
Zatwierdzenie protokołu z poprzedniego posiedzenia: patrz protokół
<CHAPTER ID="006-16">
16. Projekt budżetu korygującego nr 3/2009 (
<CHAPTER ID="010-03">
3. Wspólna organizacja rynków rolnych oraz przepisy szczegółowe dotyczące niektórych produktów rolnych (
<CHAPTER ID="004-12">
12. Roczny program działania na rok 2009 dla podmiotów niepaństwowych i władz lokalnych w zakresie rozwoju (część II: projekty celowe) (
<CHAPTER ID="006-10">
10. Układ euro-śródziemnomorski ustanawiający stowarzyszenie pomiędzy UE i Syrią (głosowanie)
<CHAPTER ID="021">
Zamknięcie posiedzenia
<P>
(Posiedzenie zostało zawieszone o godz. 22.50)
<CHAPTER ID="011">
Międzynarodowa polityka w zakresie klimatu po szczycie w Kopenhadze: ożywienie negocjacji międzynarodowych poprzez natychmiastowe działania
<SPEAKER ID="296" NAME="Przewodnicząca">
Kolejnym punktem porządku dziennego jest oświadczenie Komisji w sprawie międzynarodowej polityki w zakresie klimatu po szczycie w Kopenhadze: ożywienia negocjacji międzynarodowych poprzez natychmiastowe działania.
<SPEAKER ID="297" NAME="Connie Hedegaard">
komisarz. - Pani przewodnicząca! Po raz pierwszy mam okazję występować na forum tej Izby. Cieszę się, że po mniej niż czterech tygodniach od objęcia przeze mnie mojego stanowiska mogę dziś przedstawić państwu komunikat w sprawie międzynarodowej polityki w zakresie klimatu po szczycie w Kopenhadze, przyjęty przez Komisję na jej dzisiejszym posiedzeniu.
<P>
Komunikat jest zatytułowany "Natychmiastowe kroki aby ożywić globalne działania”, i to właśnie mamy zamiar uczynić. Oczywiście w procesie opracowywania komunikatu w pełni uwzględniliśmy rezolucję Parlamentu z 10 lutego w sprawie wyników COP 15.
<P>
Szczyt w Kopenhadze okazał się o wiele mniejszym krokiem naprzód, niż chciała Unia Europejska, ale był to jednak krok naprzód. Sto dziewięć krajów - zarówno uprzemysłowionych, jak i rozwijających się, które są wspólnie odpowiedzialne za ponad 80 % światowej emisji gazów cieplarnianych - obecnie oficjalnie włączyło do porozumienia swoje cele redukcji emisji i działania. Inaczej mówiąc, pojawiła się szansa prowadzenia przez nas dalszych działań na podstawie tego zdecydowania i przekształcenia go w działania międzynarodowe. Musimy skorzystać z tej szansy, aby pomóc utrzymać impet na rzecz mocnego i prawnie wiążącego światowego porozumienia klimatycznego na okres po 2012 roku, co oczywiście pozostaje naszym celem.
<P>
Punktem wyjścia dla Komisji jest fakt, że UE musi w dalszym ciągu odgrywać rolę wiodącą. Uważamy, że najbardziej przekonującym sposobem na to jest podejmowanie przez Europę konkretnych i zdecydowanych działań na szczeblu wewnętrznym, aby stać się najbardziej przyjaznym dla klimatu regionem świata. Musimy dokonać tego w ramach przedstawionej w zeszłym tygodniu strategii dla UE na 2020 rok. I proszę pozwolić mi powiedzieć to głośno i wyraźnie: leży to we własnym interesie Europy. Jak to możliwe? Cóż, jest tak dlatego, że - jeżeli zrobimy to w sposób inteligentny - zwiększy to naszą konkurencyjność, wzmocni nasze bezpieczeństwo energetyczne i da impuls dla bardziej ekologicznego wzrostu i innowacji, w ten sposób tworząc nowe miejsca pracy. Dlatego Komisja podejmie działania na rzecz wytyczenia ścieżki aż do 2050 roku, służącej przestawieniu Unii Europejskiej na gospodarkę niskoemisyjną.
<P>
Obejmie to ograniczenie naszych emisji o 80-95 % do 2050 roku, co już uzgodniono, a UE - i ta Izba również o tym wie - jest zdecydowana ograniczyć do 2020 roku swoje emisje o co najmniej 20 % poniżej poziomu z roku 1990 oraz zwiększyć tę redukcję do 30 %, jeżeli warunki będą odpowiednie. W pełni zgadzam się z wyrażonym przez ten Parlament życzeniem, aby UE wykroczyła poza cel w wysokości 20 %. Musimy dostosować nasze emisje do tego, co według naukowców jest potrzebne do osiągnięcia celu porozumienia kopenhaskiego, czyli ograniczenia skali globalnego ocieplenia do poniżej 2 stopni. Jak już państwo stwierdzili w swojej rezolucji, kryzys ułatwił realizację celów. Gdybyśmy dzisiaj chcieli być tak ambitni, jak w chwili przyjmowania pakietu klimatyczno-energetycznego w 2007 i 2008 roku, to musielibyśmy wyjść poza cel w wysokości 20 %. Z tego względu z zadowoleniem mogę również poinformować, że przed czerwcowym posiedzeniem Rady Europejskiej Komisja przygotuje analizę, jakie praktyczne działania polityczne byłyby potrzebne do zapewnienia redukcji emisji o 30 % do 2020 roku. Komisja włączy się również w opracowywanie analizy najważniejszych kroków na naszej ścieżce do 2050 roku, w tym niezbędnych scenariuszy określających poziom ambicji dla 2030 roku. Będzie to wymagało opracowania odpowiednich strategii dla najważniejszych sektorów emisyjnych, spójnych ze strategią UE dla 2020 roku. Zgodnie z harmonogramem ustalonym w dyrektywie w sprawie systemu handlu uprawnieniami do emisji Komisja opracuje również swoją analizę dotyczącą sytuacji przemysłów energochłonnych w przypadku wycieku emisji.
<P>
Równolegle do tych działań UE musi zacząć realizować porozumienie kopenhaskie. Oznacza to wypracowanie pewnych i przejrzystych międzynarodowych ram rozliczania krajowych emisji i działań. Oznacza to również pilne dostarczenie 7,2 miliarda euro przeznaczonych na szybko uruchamiane finansowanie dla krajów rozwijających się, do którego Europa zobowiązała się na lata 2010-2012. Ma to szczególne znaczenie dla naszej wiarygodności, jak również jako wkład do zapewnienia finansowania długoterminowego. Komisja chętnie pomoże zagwarantować, aby pomoc UE była dobrze skoordynowana.
<P>
Wreszcie niniejszy komunikat zawiera propozycję planu działania dotyczącego kolejnych kroków w procedurze ONZ, który ma zostać uzgodniony na wiosennym spotkaniu w Bonn, kiedy ponownie rozpoczną się negocjacje. Spotkanie techniczne w Bonn musi rozpocząć proces włączania wytycznych polityki, o których mowa w porozumieniu kopenhaskim, do tekstu negocjacyjnego ONZ, i zapełniania istniejących luk. Moim zdaniem najważniejsze jest zastanowienie się, jakie mogą być konkretne wnioski na spotkanie w Cancún. Kluczowe znaczenie będzie miało uwzględnienie w formalnym procesie negocjacji na forum ONZ celów krajów uprzemysłowionych oraz działań krajów rozwijających się, przyjętych w ramach porozumienia, jak również wytycznych polityki w zakresie pomiaru, raportowania i weryfikacji, ale także decyzji w sprawie zagadnień pominiętych w porozumieniu, na przykład rozwoju międzynarodowego rynku emisji, ograniczenia emisji z międzynarodowego transportu lotniczego i morskiego za pośrednictwem ICAO i EIMO, rolnictwa i innych kwestii. W formalnych negocjacjach już na posiedzeniu w Kopenhadze dokonano istotnego postępu w zakresie ram adaptacji, ram technologii i leśnictwa, który może być konkretnym wkładem na spotkanie w Meksyku.
<P>
Nikt nie byłby ode mnie szczęśliwszy, gdyby efektem spotkania w Cancún byłoby prawnie wiążące porozumienie światowe oraz gdyby rozwiązano na nim także problemy prawne - i proszę nie dać się zwieść, Unia Europejska jest przygotowana. Jednakże musimy przyznać, że istniejące rozbieżności pomiędzy stronami mogą spowodować opóźnienie porozumienia w tej sprawie aż do następnego roku. Dlatego musimy rozważnie sterować oczekiwaniami. Wydaje mi się, że wszyscy państwo wiedzą, iż duże oczekiwania wobec spotkania w Meksyku bez konkretnych efektów mogą się wiązać z dużym ryzykiem ostatecznego fiaska tego procesu. Zatem wszyscy spośród nas, którzy uważają dojście do międzynarodowego porozumienia za bardzo istotne, powinni przyjąć to stopniowe podejście i spróbować uczynić wszystko, co w naszej mocy, aby zapewnić, by świat doszedł do prawnie wiążącego porozumienia przed 2012 rokiem.
<P>
Na koniec kilka słów o integralności środowiskowej. Integralność środowiskowa musi być naszym mottem w negocjacjach i wiem, że Parlament podziela tę opinię. Z tego względu konieczne jest uporanie się z wadami protokołu z Kioto. Rozumiem przez to ograniczoną liczbę krajów, które są nim związane, odpowiadającą zaledwie za 30 % obecnych emisji, oraz jego poważne wady, na przykład zasady rozliczania emisji z leśnictwa oraz rozwiązywania problemu nadwyżki krajowych uprawnień do emisji z lat 2008-2012, co również zostało podkreślone w państwa lutowej rezolucji.
<P>
I wreszcie, Europa musi nawiązać kontakty służące promocji wsparcia procesu ONZ i odbudowy wiary, że dojście do światowego porozumienia jest możliwe. Musimy nieco lepiej zrozumieć, jakie jest stanowisko naszych partnerów w kluczowych zagadnieniach, oraz wyjaśnić, czego UE oczekuje od porozumienia światowego. Komisja nawiąże kontakty w ścisłym porozumieniu z Radą i prezydencją w Radzie. W tym miesiącu będę prowadzić rozmowy w Waszyngtonie i Meksyku, a w kwietniu mam zamiar odwiedzić między innymi Indie, Malediwy, Chiny i Japonię.
<P>
Chcielibyśmy również zachęcić państwa, Parlament Europejski, do przyłączenia się poprzez kontakty z państwa koleżankami i kolegami parlamentarzystami na całym świecie. Spotkałam się już z niektórymi przedstawicielami państwa delegacji parlamentarnych do najważniejszych krajów trzecich, a z kolejnymi spotkam się niedługo, aby omówić, w jaki sposób możemy połączyć nasze wysiłki i wspólnie nawiązać kontakty oraz w jaki sposób Komisja może państwu pomóc w tym istotnym zadaniu.
<P>
W komunikacie Komisji przedstawiono strategię pozwalającą utrzymać impet globalnych wysiłków na rzecz walki ze zmianami klimatycznymi, wyrażony wzrastającym poparciem dla porozumienia kopenhaskiego. Przywództwo UE w tym procesie będzie miało bezwzględnie kluczowe znaczenie dla osiągnięcia sukcesu. Mam nadzieję, że możemy liczyć na wsparcie ze strony Parlamentu.
<SPEAKER ID="298" NAME="Richard Seeber" AFFILIATION="PPE">
(DE) Chciałbym pogratulować nowej pani komisarz jej pierwszego wystąpienia. Przedstawiony nam przez panią komunikat jest również bardzo interesujący. Chciałbym jednak teraz wskazać na kilka niedociągnięć.
<P>
Właściwe byłoby samodzielne przeanalizowanie przez państwa procesu ONZ w nieco większym stopniu w tym początkowym komunikacie, jak również wyrażenie krytyki w tych dziedzinach, w których występowały rzeczywiste braki. Jak wiemy, w szczególności panel drugi nie do końca wykazuje naukową skrupulatność.
<P>
Po drugie, w odniesieniu do przyjętego przez nas celu w wysokości 2 stopni potrzebne są bardziej naukowe dowody na jego wsparcie, a pani komisarz powinna obecnie zwiększyć wysiłki, abyśmy zintensyfikowali nasze badania dotyczące tego, czy jest on nadal realny, czy też może - jak już sugerują niektórzy - powinniśmy się od niego zdecydowanie odciąć.
<P>
Po trzecie - i prawdopodobnie najważniejsze - obecnie powinniśmy w szczególności zmierzyć się z kryzysem zaufania, który możemy obserwować na całym świecie, a zwłaszcza tu, w Europie. Jak państwo wiedzą, istnieją badania, które pokazują, że zaledwie 30 % obywateli europejskich wierzy, iż CO2 ma wpływ na klimat. Każdy projekt, który nie bierze tego pod uwagę, jest skazany na porażkę.
<SPEAKER ID="299" NAME="Marita Ulvskog" AFFILIATION="S&amp;D">
(SV) Pani przewodnicząca! Pani komisarz Hedegaard wygłosiła szereg korzystnych uwag, ale ujawniła również dwie bardzo niepokojące rzeczy: woli mówić o 2050 niż o 2010 roku, co uznaję za niepokojące, oraz mówi więcej o tym, w jakim zakresie musimy zmniejszyć swoje oczekiwania, niż o tym, jakie dalsze działania musimy prowadzić, aby nasze cele i oczekiwania wobec już zaplanowanych spotkań były możliwie jak największe.
<P>
Chciałabym zapytać, czy Komisja będzie działać na rzecz faktycznego podpisania ambitnego i prawnie wiążącego porozumienia w sprawie zmian klimatycznych na grudniowym spotkaniu w Cancún, czy też będzie w dalszym ciągu opowiadać się za procesem, zgodnie z którym spotkanie w Cancún jest uznawane raczej za krok na drodze do porozumienia, które zostanie podpisane na szczycie w Republice Południowej Afryki lub być może w jakimś innym kraju daleko w przyszłości: w roku 2011, 2012, 2020 lub - w najgorszym razie - jeszcze później?
<SPEAKER ID="300" NAME="Chris Davies" AFFILIATION="ALDE">
Pani przewodnicząca! Po szczycie w Kopenhadze niektórzy z nas czują się jak resztki rozgromionej armii, rozproszone i zdemoralizowane, zatem cieszę się, że wzbudziła pani tutaj nieco otuchy i podjęła walkę.
<P>
Ale choć wydawała się pani podbudowana i pozytywnie nastawiona, w praktyce znaczna część tego samopoczucia opiera się na życzeniach i modlitwach. Jesteśmy w zbyt dużym stopniu uzależnieni od innych, aby móc osiągnąć postęp.
<P>
Zauważyłem, że mówiła pani o powrocie do koncepcji zwiększenia naszego celu redukcyjnego do 30 %. Czy mam rację mówiąc, że zasugerowała pani nową i bardziej subiektywną formułę realizacji tej koncepcji? W dokumencie zapisano: "jeżeli warunki będą odpowiednie”. To nowość, jak mi się wydaje.
<P>
Dlaczego w dokumencie nie ma niczego, co stanowiłoby analizę przyczyn porażki na szczycie w Kopenhadze i sugestię wniosków do wyciągnięcia? Dlaczego nie ma niczego, co wskazywałoby na problem zaprzeczania istnieniu zmian klimatycznych, podkopujący wolę polityczną? I wreszcie, dlaczego nic nie mówi się o potrzebie większego zaangażowania środowisk biznesowych?
<P>
W Europie istnieje wiele przedsiębiorstw, które chcą z nami współpracować w tej sprawie i - szczerze mówiąc - chociaż życzę pani powodzenia i chociaż wszyscy życzymy pani powodzenia, to będzie pani potrzebować wszystkich przyjaciół, których uda się pani pozyskać.
<SPEAKER ID="301" NAME="Connie Hedegaard">
komisarz. - Pani przewodnicząca! Najpierw chciałabym odpowiedzieć panu posłowi Seeberowi w sprawie IPCC oraz tego, dlaczego nie skrytykowaliśmy tego lub co powinniśmy uczynić w tym dokumencie. Muszę powiedzieć, że choć kluczowe jest poważne potraktowanie krytyki przez IPCC i podjęcie próby korekty tych kwestii, które tego wymagają, to jak dotąd nie dostrzegłam niczego, co w zasadniczy sposób zmieniałoby moje rozumienie i wrażenie, że musimy - tak - zająć się problemem zmian klimatycznych. Istnieją sprawy, szczegóły, przecieki z korespondencji elektronicznej i wszystkie tego typu kwestie. Nie dostrzegłam jednak niczego istotniejszego, co zmieniłoby moje głębokie przekonanie i uważam, że tak samo jest w przypadku wielu osób, zatem ma to bardziej przemyślany charakter. Uważam, że samo IPCC musi obecnie postarać się działać uważniej, aby przywrócić zaufanie do wszystkich efektów swojej pracy.
<P>
Zdecydowanie zgadzam się z kwestią, której pan prawie nie zdążył poruszyć - z kwestią zaufania - i właśnie dlatego nawiązujemy szerokie kontakty, co ma kluczowe znaczenie dla Unii Europejskiej.
<P>
Pani poseł Ulvskog! Wspomniała pani, że mówiłam więcej o roku 2050 niż o 2010. Ta strategia dotyczy sposobu dalszego działania w sprawie 2012 roku. Na chwilę obecną, na 2010 rok, mamy już naszą politykę w Unii Europejskiej, zatem jest to strategia na przyszłość. Uważam, że jedną z nowych spraw wymagających naszej uwagi jest to, abyśmy zaczęli mówić, że musimy określić drogi między rokiem 2020 a 2050, i właśnie dlatego zaprezentuję coś, co należy osiągnąć do 2030 roku.
<P>
Do 2020 roku pozostało tylko 10 lat. W trakcie kadencji obecnej Komisji musimy również wskazać drogę, którą będziemy podążać do 2030 roku, zatem to było całkowicie przemyślane i to jeden z nowych elementów.
<P>
Zdecydowanie nie chcę zmniejszać oczekiwań, ale byłabym bardzo ostrożna, aby nie zwiększać ich tak bardzo, by ci, którzy wyczekują porażki negocjacji międzynarodowych, mogli ogłosić fiasko procesu po spotkaniu w Meksyku, jeżeli nie uda się nam niczego osiągnąć. Właśnie dlatego musimy być pragmatyczni. Będę wobec wszystkich bronić tego, że do szczytu w Kopenhadze słuszne było utrzymywanie wysokich oczekiwań, aby utrzymać tam presję i podnieść tę kwestię na spotkaniu szefów państw. Dzięki temu to oni ponosili odpowiedzialność; skłoniło to gospodarki wschodzące i Stany Zjednoczone do przyjęcia celów krajowych; to było ważne. Ale tylko raz można zrobić coś takiego, a następnie nie osiągnąć pełnego sukcesu. Obawiam się, że nie damy rady zrobić tego po raz drugi.
<P>
Dlaczego zatem nie opracować szczegółowego planu działania w Bonn, zapewniającego utrzymanie impetu w tej sprawie? Taka jest nasza koncepcja.
<P>
Wreszcie, odpowiadając panu posłowi Chrisowi Daviesowi - tak, ma pan rację. Nasz postęp jest uzależniony od innych, i właśnie dlatego musimy wyciągnąć średnią i spróbować przeanalizować informacje, które otrzymamy. Co się dzieje w Pekinie? Co się dzieje w Delhi? Co się dzieje w Waszyngtonie? Co się dzieje w amerykańskim Kongresie? A następnie postarać się, abyśmy - uwzględniając to wszystko w naszych rozważaniach - byli w stanie jednocześnie zagwarantować, że nadal zrealizujemy nasz cel, mianowicie prawnie wiążące, prawdziwe międzynarodowe porozumienie.
<P>
Wspomniał pan o tym celu w wysokości 30 %, jeżeli warunki będą odpowiednie - tak, ma pan rację, to nowy sposób mówienia o tym. W strategii na 2020 rok znalazły się przypisy nawiązujące do dotychczasowej polityki, mówiące, iż pod warunkiem, że inne kraje... i tak dalej, ale uważam, że jeżeli warunki będą odpowiednie i być może jeżeli uczynimy to w sposób inteligentny, to mogłoby to przynieść korzyści samej Europie. Musimy to również zawrzeć w naszych pozostałych strategiach i dokumentach.
<P>
Wiem, że to kwestia, co do której obecnie w Europie nie ma jednomyślności. Uważam, że należy się nad tym zastanowić. Gdyby na przykład Chiny nie zaakceptowały porozumienia międzynarodowego, to czy nadal wiecznie będziemy się trzymać 20 %? Jakie byłyby z tego korzyści dla naszej gospodarki, naszych innowacji, naszego wzrostu? Czy nie ryzykowalibyśmy utraty rynków na rzecz Chin i innych regionów, które również działają w tej dziedzinie, bez względu na to, czy i kiedy uda się nam dojść do międzynarodowego porozumienia?
<P>
To jedynie początek dyskusji; powiedzmy, że tak, to karty przetargowe w negocjacjach międzynarodowych, ale nie powinniśmy zapominać, że w tej sprawie istnieje również wymiar krajowy. Skąd będzie w przyszłości pochodzić nasz wzrost? Musimy zatem uważać, by nie być za mało ambitni.
<SPEAKER ID="302" NAME="Satu Hassi" AFFILIATION="Verts/ALE">
(FI) Panie i panowie, pani komisarz! To wspaniała wiadomość, że przeczytała pani rezolucję Parlamentu i że ma pani zamiar się do niej odnieść. To dobry sygnał na początku pani nowej pracy.
<P>
Jeżeli UE ma faktycznie zachować swoją wiodącą rolę w dziedzinie ochrony klimatu, powinniśmy zwiększyć nasz cel redukcyjny do co najmniej 30 %, który to przypadek już pani omawiała. Chciałabym dodać, że zmiana sytuacji spowodowana faktyczną recesją oznacza, że redukcja o 20 % naprawdę w niewielkim stopniu różni się od scenariusza "jak gdyby nigdy nic”. Jeżeli chcemy być ambitni, musimy uczynić nasze cele bardziej rygorystycznymi i zwiększyć je do co najmniej 30 %, a najlepiej 40 %.
<P>
Po drugie, ponieważ Parlament w trakcie swojej ostatniej debaty jednogłośnie...
<P>
(Przewodnicząca wyłączyła mikrofon)
<SPEAKER ID="303" NAME="Martin Callanan" AFFILIATION="ECR">
Pani przewodnicząca! Chciałbym podziękować pani komisarz za wygłoszone przez nią oświadczenie i powitać ją w tej Izbie.
<P>
W swoim wystąpieniu mówiła pani o zwiększeniu naszego celu do wysokości 30 %, jeżeli warunki będą odpowiednie.
<P>
Jakie ma pani dowody, że jeżeli to uczynimy, pomoże to przekonać Amerykę, Indie, Chiny czy inne kraje do podpisania światowego porozumienia prawnie wiążącego?
<P>
Wobec braku światowego porozumienia prawnie wiążącego czy nie uważa pani, że istnieje duże ryzyko uczynienia naszego przemysłu mniej konkurencyjnym oraz obciążenia naszych konsumentów jeszcze wyższymi rachunkami za energię elektryczną, bez żadnych korzyści dla środowiska, ponieważ te ograniczenia emisji zostaną oczywiście wyrównane wzrostem w Indiach, Chinach, Stanach Zjednoczonych itp.?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Pani przewodnicząca! Według najnowszych dostępnych informacji naukowych, UE musi zobowiązać się do ograniczenia emisji o 40 % do 2020 roku. Zobowiązania tego typu nie można złożyć w uzależnieniu od działań innych podmiotów.
<P>
Jakie działania podejmie Komisja dla zapewnienia, aby zobowiązania do ograniczenia emisji UE zostały zwiększone do 40 %? Co się tyczy udostępnienia niezbędnych środków finansowych krajom rozwijającym się, aby umożliwić im walkę ze zmianami klimatycznymi i ich skutkami, kto dokładnie zapewni tym krajom te środki? Ile przekaże każdy kraj uprzemysłowiony? W jaki sposób i kiedy zostanie to przekazane?
<P>
Pani komisarz mówiła również o ambitnym, prawnie wiążącym porozumieniu. Jakie kroki podejmie Komisja aby dojść do porozumienia uznającego wspólną, ale zróżnicowaną odpowiedzialność, jaką wspólnie ponoszą kraje uprzemysłowione i rozwijające się, w oparciu o historyczne emisje gazów cieplarnianych do atmosfery i dostępne zasoby na sprostanie wyzwaniom związanym z ograniczaniem emisji i skutkami zmian klimatycznych?
<SPEAKER ID="305" NAME="Connie Hedegaard">
komisarz. - Pani przewodnicząca! Jeżeli dobrze zrozumiałam ostatnią uwagę, chodzi o to, w jaki sposób możemy wyegzekwować to, co uda się nam uzgodnić. Ta sprawa ma oczywiście kluczowe znaczenie.
<P>
Jak rozumiem, drugie pytanie dotyczyło tego, ile należy dać krajom rozwijającym się. Jak dotąd nie ustalono kryteriów, ale moim zdaniem bardzo ważne jest to, abyśmy nie wiązali z tym znacznej liczby warunków. Takiej obietnicy udzielono na szczycie w Kopenhadze, że szybko uruchamiane środki finansowe, środki dostępne tu i teraz, zostaną przekazane krajom najsłabiej rozwiniętym i najbardziej narażonym, częściowo na dostosowanie do zmian klimatycznych, a częściowo na przeciwdziałanie im.
<P>
Uważam również, że całkowicie logiczna jest obrona koncepcji, że należy to uczynić za pośrednictwem istniejących kanałów. Z uwagi na brak czasu nie możemy sobie pozwolić na wymyślanie nowych systemów zarządzania, kanałów czy też czegokolwiek innego, aby środki te zaczęły pracować, ponieważ powinniśmy doprowadzić do tego, by zaczęły pracować jak najszybciej.
<P>
Chciałabym powiedzieć, że UE już jest przygotowana na to, że na spotkanie w Bonn przekaże szybko uruchamiane środki finansowe, a ja chciałabym powiedzieć, że najpóźniej w Meksyku świat musi być gotowy zrealizować swoje obietnice w sprawie szybko uruchamianych środków finansowych, złożone na szczycie w Kopenhadze, oraz ustalić zróżnicowane kryteria i sposób faktycznej realizacji tego zadania.
<P>
Odnosząc się do pani poseł Hassi, zaprezentowała ona opinię o konieczności trzymania się celu w wysokości 30 %, a pod wieloma względami jest to związane z tym, o czym mówił pan poseł Callanan.
<P>
Niezbyt łatwo jest podjąć decyzję, kiedy dokładnie powinniśmy przejść do celu w wysokości 30 % i co dokładnie byłoby w tym celu potrzebne. Właśnie dlatego w tym komunikacie stwierdzamy, że przed czerwcowym posiedzeniem Rady Europejskiej opracujemy analizę dotyczącą tego, jak dokładnie możemy w inteligentny sposób dojść do celu w wysokości 30 %. Czego to będzie wymagać?
<P>
Oczywiście nikt nie powinien być naiwny. W oczywisty sposób musimy zadbać o nasz przemysł. Powinniśmy wiedzieć, co robimy, i nie możemy być naiwni. Moja opinia brzmi po prostu: uważam, że jeżeli uczynimy to w sposób inteligentny i spójny, możliwe będzie wybranie takich narzędzi, które będą korzystne jednocześnie z punktu widzenia zmian klimatycznych i redukcji emisji, efektywności energetycznej, bezpieczeństwa energetycznego, innowacji i tworzenia miejsc pracy. Właśnie takiego rozwiązania będziemy poszukiwać. Nie twierdzę, że będzie to łatwe. Nie powinniśmy uważać, że realizacja celu w wysokości 30 % będzie bułką z masłem, chociaż musimy wiedzieć, jaki byłby potencjał, jakie byłyby konsekwencje, i to będzie przedmiotem analizy, którą chciałabym opracować na tegoroczne czerwcowe posiedzenie Rady Europejskiej. Następnie, w późniejszych miesiącach tego roku, opracujemy analizę dotyczącą kierunków do 2050 roku, w tym perspektywy 2030 roku, o której moim zdaniem musimy zacząć myśleć, oczywiście ze względu na przyjęte zobowiązanie się do redukcji emisji o 80-95 % do 2050 roku. Jeżeli nie zaczniemy teraz, będzie to niezwykle trudne zadanie w ostatnim jednym czy dwóch dziesięcioleciach przed rokiem 2050.
<SPEAKER ID="306" NAME="Paul Nuttall" AFFILIATION="EFD">
Pani przewodnicząca! Wbrew mniemaniu Komisji, debata w sprawie antropogenicznych zmian klimatycznych jeszcze się nie zakończyła.
<P>
Tylko w ostatnim miesiącu mieliśmy do czynienia ze skandalem na Uniwersytecie Anglii Wschodniej, następnie z klapą związaną z himalajskimi lodowcami, a teraz mamy wątpliwości dotyczące wpływu zmian klimatycznych na dziką faunę w Amazonii.
<P>
Badania pokazały, że w co najmniej dwudziestu miejscach w sprawozdaniu IPCC przywołuje się niesprawdzone sprawozdania World Wildlife Fund czy Greenpeace jako wyrocznie. To nie jest nauka. Potrzebujemy rzetelnych, sprawdzonych dowodów naukowych, a nie działań grup nacisku, wykorzystujących zmiany klimatyczne do popierania swoich programów, czy polityków wykorzystujących zmiany klimatyczne do uzasadnienia istnienia Unii Europejskiej.
<P>
Chciałbym zapytać, czy nie nadszedł czas, aby zrobić sobie przerwę, aby podsumować sytuację i rozważyć konsekwencje dalszej realizacji polityki, która może mieć niszczycielski wpływ na gospodarki, powodować utratę miejsc pracy lub potencjalnie skutkować chaosem energetycznym.
<SPEAKER ID="307" NAME="Andrew Henry William Brons" AFFILIATION="NI">
Wiedzą państwo, że ujawniona korespondencja elektroniczna z Uniwersytetu Anglii Wschodniej pokazuje, że historyczne zmiany temperatury były fałszowane przez zwolenników hipotezy antropogenicznych zmian klimatycznych poprzez subiektywny wybór lat referencyjnych. Ten trik wykorzystano do ukrycia niedawnego spadku temperatury i rozwiązania problemu średniowiecznego optimum klimatycznego. Korespondencja pokazuje również, że naukowców sceptycznych wobec hipotezy wykluczono z procesu przeglądu, aby uniknąć ujawnienia opinii publicznej wad w badaniach.
<P>
Czy hipoteza opierająca się na zafałszowanych danych może być odpowiednią podstawą dla uzasadnienia ogromnych wydatków i zamykania fabryk, na przykład fabryki Corusa w Middlesbrough? Unia Europejska wypłaca ogromne subwencje ekologicznym grupom nacisku, które zgadzają się doradzać UE, aby realizowała politykę, do realizacji której i tak już jest zobowiązana. Czy właściwe jest wykorzystywanie przez Unię Europejską funduszy publicznych na wspieranie grup nacisku? To marnotrawstwo środków publicznych, zapewnianie fałszywego wsparcia polityce Unii Europejskiej i podważenie niezależności organizacji prowadzących kampanie.
<SPEAKER ID="308" NAME="Karl-Heinz Florenz" AFFILIATION="PPE">
(DE) Serdecznie witam panią w tej Izbie. Moim zdaniem jednym z najważniejszych problemów była utrata wiary na szczycie w Kopenhadze. Teoretycznie mogłoby to trwać na całym świecie, ale również w Unii Europejskiej. Moje pytanie do pani brzmi następująco: Co dzieje się z instrumentami przyjętymi przez nas w zeszłym roku? Mam obawy związane z systemem handlu uprawnieniami do emisji, ponieważ nie jestem całkowicie pewien, co obecnie robi Komisja w kontekście decyzji podjętych na szczycie w Kopenhadze, na przykład w odniesieniu do kryteriów, ale również do wycieków emisji.
<P>
Moje drugie pytanie brzmi następująco: Francuski rząd przedstawił propozycję włączenia importerów z krajów rozwijających się do systemu handlu uprawnieniami do emisji, aby powiększyć rynek i umożliwić tym krajom udział w tym systemie. Jakie jest pani stanowisko w tej sprawie?
<SPEAKER ID="309" NAME="Connie Hedegaard">
komisarz. - Pani przewodnicząca! Najpierw chciałabym odpowiedzieć dwóm panom, którzy poruszyli kwestię IPCC.
<P>
Po pierwsze, nie reprezentuję tutaj IPCC. Jestem całkowicie pewna, że są oni w stanie mówić sami za siebie.
<P>
Kiedy słyszę: "Czy nie nadszedł czas, aby zrobić sobie przerwę?”, to muszę powiedzieć jedynie, że międzynarodowe negocjacje klimatyczne pod wieloma względami były już wstrzymywane przez długi czas. Moim zdaniem nadal potrzebujemy znacznego postępu w tej sprawie. Po prostu nie potrafię zrozumieć, dlaczego - ze względu na kilka przecieków - ktoś wyraża sceptycyzm wobec całego projektu. To nie jest moje podejście. Jestem politykiem. Nie mogę oceniać pracy naukowców, ale mogę wykorzystać mój zdrowy rozsądek i jestem w stanie przeczytać ich najważniejsze wnioski i dostrzec, jak wyglądają fakty. Następnie mogę zdecydować, czy chcę ponosić ryzyko bezczynności, wraz z ogromnymi konsekwencjami, jakie mogą się z tym wiązać, czy też przeciwnie, mogę spróbować stawić czoła wyzwaniu?
<P>
Po prostu nie potrafię zrozumieć, dlaczego ci, którzy wyrażają taki sceptycyzm wobec całego zagadnienia zmian klimatycznych, nie potrafią pojąć, że dla planety, której liczba ludności zbliża się do 9 miliardów lub nawet więcej do połowy wieku, zawsze korzystne będzie zdecydowanie lepsze wykorzystywanie energii czy zasobów.
<P>
Zatem jest to dziedzina, w której powinniśmy mieć wspólny punkt widzenia w sprawie narzędzi, ponieważ to w każdym razie pomoże naszemu środowisku, naszym obywatelom i naszym gospodarkom. Umożliwi to również przedsiębiorstwom osiągnięcie bardzo wysokiej efektywności energetycznej w przyszłości, kiedy energia stanie się jeszcze droższa. W ostatecznym rozrachunku przyniesie to korzyści w świecie, w którym będzie się toczyć walka o zasoby. Zatem po prostu nie rozumiem, dlaczego z tego punktu widzenia nie możemy przyjąć podobnego podejścia.
<P>
Odpowiadając panu posłowi Florenzowi, co robimy z instrumentami dotyczącymi systemu handlu uprawnieniami do emisji? Cóż, jak już powiedziałam, do lata zostanie opracowana analiza dotycząca wycieku emisji, a co się tyczy kryteriów, będziemy nad tą kwestią nadal pracować. Nadal istnieje wiele kwestii w sprawie systemu handlu uprawnieniami do emisji, nad którymi trzeba pracować. Uważam również, że w dalszym ciągu powinniśmy współpracować z tymi partnerami na całym świecie, którzy mają zamiar wprowadzić jakąś formę systemu handlu uprawnieniami.
<P>
W dalszym ciągu uważam, że to będzie najskuteczniejszy sposób uregulowania tego zagadnienia, ale oczywiście bardzo istotne jest również stworzenie własnych systemów i zapewnienie ich funkcjonowania, możliwie jak najwydajniejszego i najkorzystniejszego dla przedsiębiorstw, przy jednoczesnym umożliwieniu im dostrzeżenia, że to faktycznie się sprawdza i ma ostatecznie korzystny wpływ na ich zdolność do tworzenia innowacji.
<SPEAKER ID="310" NAME="Jo Leinen" AFFILIATION="S&amp;D">
(DE) Bardzo serdecznie panią witam w Parlamencie, pani komisarz. Wystosowałem list do przewodniczącego Parlamentu, aby poinformować go, że wszystkie delegacje tej Izby mają zagadnienie ochrony klimatu w programie dyskusji z naszymi partnerami na całym świecie. Musimy znaleźć inny mechanizm umożliwiający połączenie tych informacji i tych rezultatów z państwa podróżami po całym świecie, tak aby ci spośród nas, którzy zostają w Brukseli i Strasburgu, dokładnie wiedzieli, jak wygląda nasza sytuacja.
<P>
Obawiam się nieco, że negocjacje klimatyczne mogą podzielić los negocjacji z Dauhy, które są stale, co roku przekładane. Dlatego moje pytanie dotyczy tego, jak wygląda pani plan B, służący być może osiągnięciu częściowych efektów w niektórych sektorach? Mam również pytanie odnoszące się do protokołu z Kioto. Jednym ze strategicznych błędów, jakie popełniliśmy na spotkaniu w Bangkoku, było wywołanie wrażenia, że mamy zamiar z niego zrezygnować. Co mogłoby się stać, jeżeli nie udałoby się nam przyjąć czegoś do 2011 czy 2012 roku? Jaka jest przyszłość protokołu z Kioto?
<SPEAKER ID="311" NAME="Frédérique Ries" AFFILIATION="ALDE">
(FR) Pani przewodnicząca! Chciałabym powitać panią komisarz Hedegaard w naszej Izbie. Pani komisarz! Bardzo się cieszę, mogąc panią powitać na naszym pierwszym spotkaniu i powtórzyć to, co powiedziałam pani na przesłuchaniu, oraz pogratulować pani entuzjazmu, który wnosi pani do naszych dyskusji, będąc uosobieniem dyplomacji klimatycznej, oczywiście przy stałym wsparciu naszego Parlamentu.
<P>
Jestem przekonana, że Europa powinna przyjąć bardziej ofensywne stanowisko, że musi raczej pogrozić palcem, niż mówić o swoich zamiarach. Moje pytanie, na które pani z łatwością odpowie, brzmi dość podobnie do tego, które zadał przewodniczący Komisji Ochrony Środowiska Naturalnego, Zdrowia Publicznego i Bezpieczeństwa Żywności, ponieważ ja również jestem przekonana, że od teraz Europa musi zapewnić, aby ten wymiar klimatyczny zawsze był elementem jej wszystkich porozumień handlowych z krajami trzecimi, za pomocą europejskiego podatku emisyjnego, jeżeli to będzie jedyny język, jaki będą w stanie zrozumieć ludzie, którzy nie chcą sobie uzmysłowić skali wyzwania.
<P>
Mam kolejne pytanie, które być może jest nieco bardziej obrazoburcze z mojej strony, propozycję, która w każdym przypadku wymaga reakcji z pani strony: czy Parlament Europejski, Komisja i instytucje nie mogłyby również dać przykładu, poprzez ogłoszenie swojej neutralności pod względem emisji dwutlenku węgla, inaczej mówiąc poprzez zrównoważenie swoich emisji CO2, aby przynajmniej wyrównać koszty ekologiczne naszych podróży do Strasburga, nawet jeżeli to jest tylko jeden z aspektów?
<SPEAKER ID="312" NAME="Claude Turmes" AFFILIATION="Verts/ALE">
Pani przewodnicząca! Przede wszystkim wierzę, że również z dużym zainteresowaniem czekamy na tę ocenę wpływu. Naprawdę jesteśmy niemal przekonani, że cel w wysokości 30 % będzie korzystny dla gospodarki europejskiej, jak również w wyścigu do technologii ekologicznych.
<P>
Pani komisarz! Mam dwa pytania; jedno z nich dotyczy szybko uruchamianych funduszy. W jaki sposób połączy pani siły z komisarzem Piebalgsem, aby faktycznie zagwarantować, by środki te zostały przeznaczone na zwiększenie efektywności, na odnawialne źródła energii i - w sposób zdecentralizowany - na zdecentralizowane wytwarzanie energii, łącząc to również z ubóstwem energetycznym? Drugie pytanie dotyczy tego, w jaki sposób ma pani zamiar włączyć w te działania duże miasta europejskie i postępowe regiony, również w skali międzynarodowej? Naprawdę byłem rozczarowany, że w opublikowanym w zeszłym tygodniu dokumencie UE na 2020 rok miasta i regiony praktycznie nie zostały uwzględnione. W jaki sposób możemy choćby odważyć się pomyśleć, że uda się nam skłonić Europę do zrobienia kroku naprzód, jeżeli będziemy ignorować europejskie regiony obywateli i wpływ, jaki mogą one wywrzeć na szczeblu międzynarodowym?
<SPEAKER ID="313" NAME="Connie Hedegaard">
komisarz. - Pani przewodnicząca! Najpierw chciałabym odpowiedzieć panu posłowi Leinenowi: uważam, że to bardzo dobry pomysł, aby w trakcie wyjazdów delegacji, kiedy znajdzie się czas i miejsce, również umieścić w programie zmiany klimatyczne. To bardzo ważne, i nader korzystne mogłoby być porównanie notatek, aby - kiedy państwo otrzymają informację w danym kraju, a ja otrzymam informację miesiąc później - czasem się spotkać i porównać notatki, dzięki czemu naprawdę będziemy mogli pracować na podstawie wzajemnie udzielanych informacji.
<P>
To właśnie ryzyko, że zapędzimy się w jakiś proces w stylu negocjacji z Dauhy, było przyczyną, dla której wywieraliśmy tak duży nacisk na szczycie w Kopenhadze, aby uczynić wszystko, co w naszej mocy, dla uniknięcia takiej sytuacji. Mają państwo również rację, że obecnie pojawia się niebezpieczeństwo: skoro nie udało się nam na spotkaniu w Kopenhadze, to czy może to trwać wiecznie? Dlatego chciałabym opracować konkretny plan działania, zawierający dokładne efekty każdego wydarzenia i dokładną datę, kiedy mamy coś osiągnąć. Uważam, że to bardzo dobra uwaga.
<P>
Ostatnie pytanie dotyczyło protokołu z Kioto i jego kontynuacji. Wszyscy wiemy, że istnieją problemy związane z protokołem z Kioto. Wszyscy wiemy, że wiele krajów nie chce uczestniczyć w nim ani w tych wszystkich wyzwaniach. Ostatecznie jest to również wyzwanie dla Unii Europejskiej. Nie możemy być osamotnieni w ramach protokołu z Kioto. Moim zdaniem to bardzo ważne: Europa na tym skorzysta, jeżeli nie będzie brała na siebie winy, kiedy nie jest winna.
<P>
To nie my stwarzamy problemy w związku z protokołem z Kioto. Wykonaliśmy nasze zadanie jako pierwsi. Zrealizowaliśmy cel i nasze formalne zobowiązania dotyczące pierwszego okresu lat 2008-2012. Zrealizujemy to, do czego się zobowiązaliśmy, i jesteśmy również przygotowani do dalszej realizacji protokołu z Kioto. W tym kontekście to nie UE jest problemem. To inne strony stwarzają tu problemy i będą musiały coś zaproponować, jeżeli domagają się alternatywnego rozwiązania, o ile takie istnieje, lub określić, w jaki sposób poradzą sobie z kontynuacją, z drugim okresem zobowiązań.
<P>
Właśnie dlatego istnieje otwarta kwestia, którą musimy omówić, ale - jak już powiedział pan poseł Chris Davies - jesteśmy zależni od tego, co zrobią inne strony. Powinniśmy działać uważnie. Dlaczego to my mielibyśmy spowodować fiasko protokołu z Kioto? Zrealizowaliśmy nasze obietnice złożone w protokole z Kioto, czasami więc Europa lepiej by na tym wyszła, gdyby nie dała się obwiniać, jeżeli nie jest winna.
<P>
Odnosząc się do propozycji w sprawie instytucji mogę powiedzieć, że już poruszyliśmy to zagadnienie w moim zespole. Uważam to za naturalne. Bardzo chciałabym współpracować z Parlamentem. Jeżeli państwo będą w stanie współpracować z Parlamentem, ja będę współpracować z Komisją. Uważam to za logiczne również wobec obywateli.
<P>
Odpowiadając panu posłowi Claude'owi Turmesowi w sprawie szybkiego uruchamiania i mojej współpracy z panem komisarzem Piebalgsem: być może zauważył pan, że niniejszy komunikat został opracowany wspólnie z panem komisarzem Piebalgsem. On również się pod nim podpisał, ponieważ wiemy, że to bardzo ważne, abyśmy spróbowali współpracować także w tej sprawie i w kwestii tego, jak można to w korzystny sposób spożytkować. My, dwoje komisarzy, już prowadzimy tego typu dyskusje.
<P>
Rozumiem pańską uwagę dotyczącą wielkich miast. Uważam inicjatywę C40 i wiele innych za bardzo korzystne, a pan ma również rację, że znaczna część emisji jest związana z miastami i miejskim stylem życia. Wyzwanie polega na tym, że planowanie i wiele innych rodzajów narzędzi, umożliwiających faktyczne rozwiązanie tych problemów, leży w kompetencjach państw członkowskich, ale zgadzam się z panem i współpracowałam również z niektórymi spośród największych miast przed szczytem w Kopenhadze. Powinniśmy pamiętać o tym aspekcie i zbadać, w jaki sposób możemy go dalej rozwijać. Na przykład również w odniesieniu do transportu i jego dekarbonizacji nie trzeba mówić, że największe miasta odegrają kluczową rolę w poszukiwaniu rozwiązania.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Pani komisarz! Konferencja w Kopenhadze pokazała, że konieczne jest przygotowanie się do kolejnej sesji Konferencji Stron (COP) nie tylko na szczeblu wewnętrznym, światowym i technicznym, ale również na szczeblu politycznym. Wewnętrznie przed Europą stoi zadanie wdrożenia pakietu energetyczno-klimatycznego oraz inwestowania w czyste technologie, badania naukowe i efektywność energetyczną.
<P>
Przywództwo poprzez dawanie przykładu to niezbędny warunek, ale samo to nie wystarczy, co pokazał szczyt w Kopenhadze. Z tego względu konieczne jest opracowanie i wspieranie aspektu dyplomatycznego oraz wykorzystanie możliwości dostępnych w traktacie lizbońskim, aby przygotować się do kolejnej sesji COP w sposób ambitny, mówiąc jednym głosem i tworząc strategiczne sojusze z naszymi potencjalnymi sprzymierzeńcami w tej sprawie, takimi jak na przykład kraje Afryki, Karaibów i Pacyfiku.
<P>
Należy również uwzględnić zagadnienie zmian klimatycznych w programie wszystkich szczytów i spotkań wysokiego szczebla. Chciałabym zapytać Komisję i panią komisarz, jaki postęp w tych negocjacjach politycznych udało się osiągnąć.
<SPEAKER ID="315" NAME="Dan Jørgensen" AFFILIATION="S&amp;D">
(DA) Pani przewodnicząca! Witam, pani komisarz Hedegaard. Powiedziała pani wiele dobrych rzeczy, a również komunikat zawiera wiele korzystnych aspektów. Skupię się na kwestiach, z którymi się nie zgadzam.
<P>
Zdecydowanie nie zgadzam się ze strategią polegającą na zaakceptowaniu już na tym wczesnym etapie, że nie uda się nam osiągnąć porozumienia w Meksyku. Stąd moje pytanie do pani, czy jest to po prostu podjęta przez panią decyzja, czy też wynika to z udzielonego pani mandatu - a jeżeli tak, to kto go pani udzielił? Czy to szefowie państw? Czy też wynika to z procedury współdecydowania lub czegoś innego? Mam nadzieję, że możliwa jest zmiana tej strategii. Co dobrego może nam przynieść mówienie: "Jaki ogromny impet udało się stworzyć i jakie mamy wielkie oczekiwania, a następnie wszystko kończy się niczym - jak będziemy wówczas w stanie wytłumaczyć dwa fiaska?”. Proszę posłuchać, nie powinna się pani tym przejmować. Prawdopodobnie Stany Zjednoczone, Chiny i inni zatroszczą się o to, aby nie było wielkich oczekiwań wobec spotkania w Meksyku. Zadaniem UE nie powinno być zmniejszanie oczekiwań - jej zadaniem powinno być ich zwiększanie. Jeżeli już przed rozpoczęciem szczytu powiemy: "słuchajcie, jesteśmy w stanie zaakceptować, że nie uda się dojść do szczególnie wielkiego porozumienia” i tak dalej, to w ten sposób jeszcze przed rozpoczęciem unicestwiamy jakąkolwiek szansę na sukces. To sprawia, że pozycja wyjściowa jest zupełnie nowa, a porozumienie może na tym jedynie stracić.
<SPEAKER ID="316" NAME="Holger Krahmer" AFFILIATION="ALDE">
(DE) Pani komisarz, mam do pani dwa konkretne pytania.
<P>
Po pierwsze, w pani dokumencie nie dostrzegam żadnej analizy europejskiego stanowiska negocjacyjnego na szczeblu międzynarodowym. Czy naprawdę nie dostrzegliśmy, że wpływ Europy na politykę w dziedzinie klimatu zmniejszył się? Czy uwzględniliśmy fakt, że równowaga sił politycznych i gospodarczych w obecnym świecie zdecydowanie przesunęła się w kierunku Azji? Czy to możliwe, że całkowicie przeceniliśmy swoje wpływy w tej dziedzinie?
<P>
Po drugie, pani dokument jest niezwykły. Na szczelnie wypełnionych dwunastu stronach nie ma ani jednego odniesienia do panelu IPCC. Czy to subtelna próba zdystansowania się od tego organu? Chciałbym pani przypomnieć, że ten panel stanowił fundament wszystkich decyzji politycznych w sprawie dyrektyw, które tutaj przygotowaliśmy w ciągu ostatnich lat. Czy nie nadszedł czas, aby wezwać do szerokiego podejścia naukowego, które zapewni nam rzeczywiste oświadczenia naukowe, a nie polityczne?
<SPEAKER ID="317" NAME="Connie Hedegaard">
komisarz. - Pani przewodnicząca! Odpowiedź na ostatnią uwagę dotyczącą IPCC zdecydowanie brzmi "nie”. Gdybym miała się odciąć się od wszystkiego, co nie znalazło się w tym dokumencie, to musiałabym odciąć się od wielu rzeczy. To próba przyjęcia za pewnik, że stoimy w obliczu wyzwania, że musimy je pokonać i że UE musi objąć przywództwo pod względem sposobu sprostania mu. Taka była koncepcja będąca podstawą tego dokumentu.
<P>
Nie zgadzam się, że UE nie ma wpływu na negocjacje międzynarodowe. Dość słusznie pan zauważył, że nie mamy takiego wpływu, jaki chcielibyśmy mieć, aby myśleć, że możemy po prostu dyktować bieg wydarzeń. Jesteśmy uzależnieni od innych.
<P>
Jednakże na szczycie w Kopenhadze zaobserwowaliśmy coś zupełnie nowego: podczas gdy w przeszłości UE, przystępując do negocjacji międzynarodowych i próbując rozwiązać problemy, często miała tylko kilku partnerów, to tym razem na szczycie w Kopenhadze przywódcy krajów odpowiadających za 80 % światowych emisji obiecali, że począwszy od teraz oni również przyłączą się do tego. To zdecydowanie zmienia całą dynamikę. Chciałabym państwu przypomnieć, że włączenie gospodarek wschodzących i uczynienie ich współodpowiedzialnymi należało od wielu lat do priorytetów europejskich i że udało się to rzeczywiście osiągnąć na szczycie w Kopenhadze.
<P>
Odpowiadając pani poseł Carvalho: tak, zdecydowanie zgadzam się, że musimy się przygotować pod względem zarówno technicznym, jak i politycznym, i że powinniśmy zrobić to lepiej, nie tylko po to, aby - kiedy zasiądziemy do stołu negocjacyjnego i powiemy, że czegoś chcemy, a reszta świata się z nami nie zgodzi - nie do końca wiedzieć, co mamy uczynić, ponieważ cała nasza energia została skierowana na próbę dojścia do bardzo zdecydowanego i szczegółowego stanowiska. Nasz sposób negocjowania tego problemu powinien być bardziej elastyczny.
<P>
(DA) ...a teraz, na koniec, odnosząc się do wypowiedzi pana posła Dana Jørgensena: oczywiście nie uważam, byśmy nie powinni dążyć do porozumienia na szczycie w Meksyku. Kwestią do dyskusji pozostaje to, czy wierzymy, że uda się nam uzgodnić wszystkie szczegóły, w tym formę porozumienia, na szczycie w Meksyku. O to się obawiam. Z tego punktu widzenia uważam, że wywrzemy większą presję na Stany Zjednoczone i Chiny właśnie dzięki mówieniu, że potrzebujemy bardzo konkretnych oczekiwanych efektów, a na szczycie w Cancún musimy osiągnąć bardzo konkretne rezultaty. Nie możemy z tym zwlekać.
<P>
Staram się utrudnić ich dążenia do tego, aby szczyt w Meksyku zakończył się fiaskiem. Uważam, że jeżeli ma się nam to udać, musimy zapewnić, byśmy nie koncentrowali się w zbyt wielkim stopniu na zagadnieniach prawnych, ponieważ mogłoby to uniemożliwić dojście do porozumienia pod względem merytorycznym. Istnieje wiele czynników, które należy wziąć pod uwagę - na przykład: "Co myślimy? Co usłyszymy? Na uzgodnienie czego, naszym zdaniem, można liczyć ze strony Stanów Zjednoczonych, zaledwie trzy tygodnie po ich wyborach w środku kadencji?”. Istnieje wiele czynników, które mają w tej sprawie znaczenie, ale moim zdaniem pan poseł Jørgensen zna mnie wystarczająco dobrze, aby zdać sobie sprawę, że nie wynika to z mojego przekonania, iż nie powinniśmy działać ambitnie na spotkaniu w Meksyku. Po prostu musimy stwierdzić, co w najlepszym razie możemy osiągnąć na szczycie w Meksyku. To kluczowy element strategii, którą starałam się dziś przedstawić.
<SPEAKER ID="319" NAME="Przewodnicząca">
Panie i panowie! Niemożliwe jest udzielenie głosu większej liczbie posłów niż ci, którzy mieli już tę możliwość. Mieliśmy za mało czasu. Mam nadzieję, że państwo to zrozumieją. Dziękuję wszystkim za tę zdyscyplinowaną debatę. Dziękuję, pani komisarz. Mam nadzieję, że będziemy się częściej widywać na posiedzeniach plenarnych. Jestem przekonana, że tak się stanie.
<P>
Zamykam debatę.
<P>
Oświadczenia pisemne (art. 149 Regulaminu)
<SPEAKER ID="943" NAME="Sebastian Valentin Bodu  " LANGUAGE="RO">
UE ma wszelkie możliwości aby być liderem działań na rzecz ograniczenia emisji CO2. Być może szczyt w Kopenhadze pozostawił u wielu osób uczucie niedosytu ze względu na wyrażoną przez niektórych uczestników odmowę zobowiązania się do jakichkolwiek określonych celów przeciwdziałania zmianom klimatycznym. Niedawno Indie i Chiny przesłały do ONZ informację o tym, że są zdecydowane zrealizować cele, do których zobowiązały się w ramach porozumienia kopenhaskiego, bez względu na jego ogólnikowy charakter. To ważny sygnał, a UE może podjąć inicjatywę w skali globalnej i z powrotem zgromadzić wszystkie kraje przy tym samym stole, szczególnie kraje azjatyckie, których potencjał przemysłowy rośnie z każdym miesiącem. Zmiany klimatyczne to pewnik, podobnie jak pewne jest to, że zanieczyszczenie je przyspiesza. Tu uzasadnia wyrażane przez UE ambicje dania przykładu za pomocą swoich działań na rzecz ograniczenia zanieczyszczenia. Nasz cel, polegający na staniu się najmniej zanieczyszczonym regionem świata, faktycznie może działać wyłącznie na naszą korzyść. Wynikające z tego korzyści polegają nie tylko na natychmiastowych zyskach dzięki czystszemu środowisku. Przestawienie Europy na ekologiczną gospodarkę i przemysł umożliwi stworzenie miejsc pracy, otwarcie nowych dziedzin badań i - co nie najmniej ważne - ograniczy wydatki każdego kraju.
<SPEAKER ID="942" NAME="João Ferreira  " LANGUAGE="PT">
Chociaż odpowiedzialność za ochronę atmosfery Ziemi muszą ponosić różne kraje, wyraźnie widać również, że wpływ na atmosferę, jaki każdy z tych krajów miał w przeszłości i jaki ma obecnie, to dwie bardzo odmienne kwestie, co oznacza, że ich odpowiedzialność musi być zróżnicowana z uwagi na zasadniczą sprawiedliwość. Co więcej, przy ustalaniu udziału każdego kraju w wysiłkach służących zmniejszeniu emisji należy wziąć pod uwagę ich liczbę ludności, z uwagi na tę samą sprawiedliwość. Emisje Chin w przeliczeniu na mieszkańca są obecnie cztery razy mniejsze niż Stanów Zjednoczonych i o około połowę niższe niż średnie emisje UE. Emisje Indii wynoszą około jednej dziesiątej średniej emisji UE i około dwadzieścia razy mniej niż w przypadku Stanów Zjednoczonych. Obecnie w Indiach żyje około 500 milionów ludzi (co odpowiada liczbie ludności UE) pozbawionych dostępu do energii elektrycznej. Właśnie dlatego próby obwiniania tych krajów za fiasko szczytu w Kopenhadze są nieuzasadnione i niesprawiedliwe, nie mówiąc o śmiesznym obwinianiu krajów należących do Boliwariańskiej Alternatywy dla Narodów Naszej Ameryki w rezolucji przyjętej przez tę Izbę. Tylko czysta stronniczość polityczna uzasadnia to stanowisko, co podważa i przeinacza faktyczny przebieg zdarzeń na szczycie w Kopenhadze.
<SPEAKER ID="320" NAME="Adam Gierek  " LANGUAGE="PL">
To, co tak usilnie od lat lobbuje Komisja Europejska i jej przewodniczący w sprawie "ambitnej” polityki klimatycznej i energetycznej, to zwyczajna próba zniszczenia przemysłu UE. Polityka ta to wynik bądź to niewiedzy pogłębianej przez IPCC, bądź też zwyczajnej głupoty, albo też jest to rezultat nadmiaru cynizmu prowadzącego do sabotażu gospodarczego. Szkoda, że lewica nie rozszyfrowała, iż jest to zwyczajna pułapka na nią, bowiem najwięcej amatorów na handel emisjami rekrutuje się wśród tych, którzy już raz wywołali kryzys. Tym razem jednak "bańka finansowa” będzie znacznie większa. Już teraz szkody spowodowane tą samobójczą polityką są ogromne, zwłaszcza dla mojego kraju - Polski. Niepotrzebna jest wojna. Łatwiej jest kraj zrujnować niż odbudować. Wzywam Komisję - opamiętajcie się państwo, bo to, co robicie jest nie tylko antyeuropejskie, lecz antyhumanitarne. Potrzebna jest natychmiastowa rewizja pakietu klimatyczno-energetycznego. Tym się zajmijcie, a nie namawianiem innych do samobójstwa gospodarczego. Zielona gospodarka - tak, ale to przecież recykling materiałowy i energetyczny, kogeneracja, termomodernizacja, energia odnawialna tam, gdzie nie ma innej, utylizacja ścieków, energetyka atomowa, większa oszczędność energii i wyższa sprawność energetyczna i inne. Czy zatem emisja CO2 ma też związek z taką "zieloną” gospodarką? Tak, ale paradoksalnie wtedy, gdy emisja wzrośnie... Ale to dobrze...
<SPEAKER ID="941" NAME="Eija-Riitta Korhola  " LANGUAGE="FI">
Pani przewodnicząca! Jestem wdzięczna pani komisarz Hedegaard za wskazanie, że pojmuje zasadniczy dylemat polityki w zakresie klimatu: UE nie może samodzielnie dokonać redukcji, ponieważ nie tylko nie przyniesie to żadnych efektów, ale ponadto stworzy zagrożenie, że środowisko naturalne poniesie straty. Jeżeli dalsza produkcja w Europie będzie niemożliwa ze względu na gwałtowny wzrost kosztów związanych z handlem uprawnieniami do emisji i jeżeli w rezultacie na przykład stal i papier będą wytwarzane w takich miejscach, gdzie wynikające z tego emisje będą wyższe niż w Europie, to całkowita wielkość emisji wzrośnie. Ambicje jednostronne to nie ambicje: jedynie działając wspólnie, na podstawie jednakowych zasad, łatwo będzie zdecydowanie zacisnąć pasa. Podstawą takiego działania musi być inny rodzaj strategii klimatycznej: konsekwentne redukowanie konkretnych emisji. Na tym polega system dekarbonizacji niezależny od cyklu gospodarczego i zawsze przynoszący korzyści stronie dokonującej redukcji, w przeciwieństwie do naszego obecnego systemu handlu emisjami. Między innymi Chiny, Japonia i Stany Zjednoczone są zainteresowane takim systemem, zatem UE również powinna zaktualizować swoją strategię tak, aby odzwierciedlała obecną sytuację. Chciałabym również zapytać, czy trzymanie się systemu handlu uprawnieniami do emisji po 2012 roku ma sens, skoro obecnie okazuje się, że w skali światowej nie powstaną takie systemy, które mogłyby zostać powiązane z naszym. Jeżeli tworzenie i przyznawanie uprawnień do emisji nie będzie proporcjonalne, niemożliwe będzie uniknięcie zaburzeń konkurencji. Kiedy przeszło 10 lat temu zaczęliśmy opracowywać dyrektywę w sprawie handlu uprawnieniami do emisji, cały system reklamowano nam jako sposób przygotowania handlu uprawnieniami do emisji w skali światowej. Zdobyliśmy wiedzę i doświadczenie. To doświadczenie z pewnością wiele nas kosztowało, a korzyści dla środowiska naturalnego w żadnym razie nie są oczywiste. Możliwe jest takie dokonywanie redukcji emisji, które w mniejszym stopniu narazi je na załamania rynku i spekulację. Czy Komisja uważa, że istnieją dobre powody dalszego działania na własną rękę?
<SPEAKER ID="321" NAME="Elżbieta Katarzyna Łukacijewska  " LANGUAGE="PL">
Pani przewodnicząca, pani komisarz, szczyt w Kopenhadze na który jechaliśmy jako liderzy zmian klimatycznych był porażką i pokazał, że tylko Europa jest zainteresowana ograniczeniem emisji CO2. Pani komisarz zapowiedziała, że mimo jego fiaska walka z globalnym ociepleniem będzie nadal w centrum polityki europejskiej. Teraz budujemy nową strategię przed szczytem w Meksyku, musimy więc odpowiedzieć sobie na pytanie gdzie popełniliśmy błąd i zweryfikować nasze stanowisko oraz oczekiwania, bo świat nie jest gotowy, aby sprostać dzisiaj tak dużym ograniczeniom. Mam więc do pani komisarz trzy pytania: Po pierwsze, jak będziemy negocjować i jakie przed sobą postawimy cele, aby szczyt w Meksyku nie zakończył się podobnie jak szczyt w Kopenhadze? Po drugie, czy Komisja Europejska zweryfikowała informacje o globalnym ociepleniu i topnieniu lodowców w kontekście mylnych czy nieprawdziwych informacji podawanych przez niektórych naukowców? I po trzecie, czy zgodzi się pani komisarz z moim stwierdzeniem, że bez zgody na znaczące ograniczenie emisji przez USA, Chiny, Rosje i Indie wysiłek Unii Europejskiej i koszty jakie ponosimy pójdą na marne?
<SPEAKER ID="322" NAME="Bogdan Kazimierz Marcinkiewicz  " LANGUAGE="PL">
Podstawowym wyzwaniem, jakie stoi przed Unią Europejską po szczycie w Kopenhadze, jest jak najszybsze wypracowanie niezbędnej wspólnej mapy drogowej przed szczytem COP 16 w Meksyku. Kopenhaga uświadomiła nam, że dobre intencje nie wystarczą. W jej efekcie możemy dojść do czterech następujących konkluzji: po pierwsze Unia Europejska nie będzie w pełni skuteczna wyznaczając jedynie ramy do naśladowania. Europa powinna udzielić państwom rozwijającym się realnego wsparcia sprzyjając ambitnym wspólnotowym celom emisyjnym. Po drugie, Unia Europejska musi ponownie podjąć dyskusję ze Stanami Zjednoczonymi w ramach transatlantyckiego przywództwa wraz z innymi wiodącymi potęgami światowymi. Po trzecie, Unia Europejska powinna bardziej racjonalnie podejść do strategii redukcji emisji CO2, mając na względzie obniżenie emisji przy jednoczesnym uniknięciu wysokich kosztów adaptacji. Po czwarte, Unia Europejska powinna zintensyfikować swoje starania w celu budowy sprawnej gospodarki niskoemisyjnej. Pani komisarz, pytanie jest proste, czy w Europie jest klimat do takich zmian?
<SPEAKER ID="323" NAME="Rareş-Lucian Niculescu  " LANGUAGE="RO">
Z zadowoleniem przyjmuję ważną pozycję, jaką zmiany klimatyczne uzyskały w komunikacie Komisji zatytułowanym "Europa 2020 - Strategia na rzecz inteligentnego i zrównoważonego rozwoju sprzyjającego włączeniu społecznemu”.
<P>
Znalazły się w nim dwa aspekty warte uwypuklenia. Po pierwsze, inwestowanie w ekologiczne, niskoemisyjne technologie to ważny instrument. Te inwestycje pomogą ochronić środowisko naturalne, a jednocześnie zapewnią nowe możliwości biznesowe i nowe miejsca pracy. Unia Europejska może odegrać istotną rolę w tym sektorze rynku światowego. Drugi aspekt dotyczy znaczenia inicjatywy flagowej "Europa efektywnie korzystająca z zasobów”. Skierowane do państw członkowskich przez Komisję wezwanie do wykorzystywania funduszy strukturalnych na inwestycje w budowę efektywnych energetycznie budynków publicznych z pewnością jest częścią rozwiązania. Uważam jednak, że powinniśmy poświęcić co najmniej tyle samo uwagi sektorowi mieszkaniowemu, a konkretnie - zbudowanym w przeszłości budynkom wielorodzinnym, które w niektórych państwach członkowskich były żarłocznymi użytkownikami energii, szczególnie w Europie Wschodniej.
<SPEAKER ID="324" NAME="Rovana Plumb  " LANGUAGE="RO">
Uważam, że wyciągnęliśmy wnioski z fiaska szczytu w Kopenhadze. Jako dowód na to musimy dokonać przeglądu naszej strategii, abyśmy na spotkaniu w Meksyku byli w stanie dojść do porozumienia prawnie wiążącego.
<P>
Potrzebne są szybkie działania służące przełożeniu osiągniętego porozumienia politycznego na działania, jak również uruchomieniu 7,2 miliardów euro przeznaczonych na szybko uruchamiane finansowanie projektów na rzecz krajów rozwijających się.
<P>
UE poinformowała o swojej woli, aby wiązano ją z porozumieniem, a za pośrednictwem informacji złożyła jednostronne zobowiązanie do ograniczenia całkowitych emisji UE o 20 % w porównaniu do poziomu z 1990 roku, jak również złożyła warunkową ofertę zwiększenia skali tej redukcji do 30 %, jeżeli inni wielcy emitenci również zgodzą się na wniesienie analogicznego wkładu do globalnych wysiłków na rzecz ograniczenia emisji.
<P>
Do 18 lutego 40 państw ogłosiło swoje plany redukcji, a 100 podpisało porozumienie, ale to nie wystarczy.
<P>
Wzywam wysoką przedstawiciel i panią komisarz do spraw działań klimatycznych do pilnego przedstawienia nam strategii dyplomacji klimatycznej, a UE i państwa członkowskie do uwzględnienia polityki w zakresie zmian klimatycznych we wszystkich strategicznych partnerstwach dwustronnych i wielostronnych, aby zrealizować ten ważny cel.
<P>
Strategiczne partnerstwa na rzecz walki ze zmianami klimatycznymi powinny obejmować organizacje pozarządowe i społeczeństwo obywatelskie.
<SPEAKER ID="325" NAME="Daciana Octavia Sârbu  " AFFILIATION="S&amp;D">
na piśmie. - Pomimo rozczarowującego szczytu w Kopenhadze udało się osiągnąć pewien dobry postęp, również w zakresie krótkoterminowego finansowania, jakie zapewniliśmy krajom rozwijającym się. To nie tylko zapewni realną konkretną pomoc, ale również pomoże w budowaniu zaufania między partnerami skłóconymi na szczycie w Kopenhadze.
<P>
W najbliższych miesiącach i latach musimy pokazać krajom rozwijającym się, że będziemy realizować nasze obietnice dotyczące środków finansowych na dostosowanie do zmian klimatycznych i przeciwdziałanie im, jak również musimy zagwarantować, by środki były wykorzystywane w możliwie jak najlepszy sposób, aby zrealizować zakładane cele.
<P>
Na szczycie w Kopenhadze udało się osiągnąć znaczący postęp również w zakresie pomiaru, raportowania i weryfikacji. Jest to bezpośrednio związane z budowaniem zaufania, ponieważ takie systemy umożliwią nam sprawdzenie, czy każdy wykonuje swoje zadania, oraz określenie skuteczności naszej polityki i sposobu dostosowania jej w przyszłości. Unia Europejska powinna w dalszym ciągu realizować swój system handlu uprawnieniami do emisji i inne inicjatywy, na przykład dotyczące zmniejszenia energochłonności budynków. Musimy zrealizować nasze cele emisyjne i pokazać, w jaki sposób wszyscy mogą osiągnąć zyski z oszczędzania energii. Zapewnienie udanego przykładu polityki ograniczania emisji, która przekłada się na korzyści dla zwykłych ludzi, jest najlepszym sposobem przekonania innych do podążenia naszym śladem.
