<CHAPTER ID="010-03">
3.  ES stratēģija romu integrācijai (
<CHAPTER ID="015">
Grozījumu izdarīšana Regulā (EK) Nr. 1234/2007 "Vienotā TKO regula” (debates)
<SPEAKER ID="442" NAME="Priekšsēdētājs">
Nākamais darba kārtības punkts ir debates par priekšlikumu Padomes regulai, ar kuru groza Regulu (EK) Nr. 1234/2007, ar ko izveido lauksaimniecības tirgu kopīgu organizāciju un paredz īpašus noteikumus dažiem lauksaimniecības produktiem ("Vienotā TKO regula”) - C7-0223/2009 -.
<SPEAKER ID="443" NAME="Mariann Fischer Boel">
Komisijas locekle. - Priekšsēdētāja kungs, vēlos jums pateikties, ka ļāvāt izskatīt divus priekšlikumus steidzamības kārtā, kas, es ceru, palīdzēs risināt situāciju piena tirgū. Vienā no tiem ierosināts 186. panta darbības jomā iekļaut pienu, bet otrs attiecas uz kvotu izpirkšanas shēmas pārvaldību.
<P>
Šie ir jaunākie priekšlikumi daudzo pasākumu virknē, kas veikti piensaimniecības jomā. Es esmu rūpīgi izskatījusi jūsu 17. septembra rezolūciju un ceru, ka jūs esat pamanījuši - daudzi no jūsu ieteikumiem jau ir ieviesti, tiek pētīti vai ietverti šodienas priekšlikumos.
<P>
Mēs esam izveidojuši augsta līmeņa grupu saistībā ar jūsu rezolūcijā minētajiem ilgtermiņa pasākumiem. Pirmā sanāksme jau ir notikusi, un mēs ceram, ka līdz nākamā gada jūnijam tiks iesniegts galīgais ziņojums.
<P>
Es ļoti priecājos jums paziņot, ka patlaban piena tirgū cenas ceļas un ka vairs nenotiek nekāda iepirkšana intervencē, jo tirgus cenas ir labākas nekā intervences cenas.
<P>
Runājot par manu priekšlikumu attiecībā uz 186. pantu, jāsaka, ka šis pants ir spēkā esošs noteikums attiecībā uz daudziem produktiem, bet piens nav iekļauts šo produktu vidū. Nesenā cenu nestabilitāte, kas sākās 2007. gadā, ir parādījusi, ka šajā pantā ir vai būs jāiekļauj piens, jo tad Komisija varēs rīkoties ātrāk.
<P>
Vakar Lauksaimniecības ministru padomē un Lauksaimniecības un lauku attīstības komitejā es arī paziņoju par EUR 280 miljonu piešķiršanu piensaimniekiem. Lai šo naudu varētu ātri izmaksāt, man 186. pantā vienkārši ir vajadzīgs juridiskais pamats. Ir doma šo naudu pievienot valstij paredzētajam finansējumam atbilstoši 2008.-2009. gada produkcijai, protams, iekļaujoties katrai dalībvalstij paredzētajās kvotās, un sadalīt to nediskriminējošā veidā tiem lauksaimniekiem, kurus krīze skārusi vissmagāk. Taču, lai izmantotu arī šo iespēju, mums 186. pantā jāiekļauj piens.
<P>
Jums jāsaprot, ka par šo manis paziņoto iespēju piešķirt EUR 280 miljonus būs jālemj budžeta lēmējiestādei Eiropas Parlamentam un ES Ekonomikas un finanšu ministru padomei ECOFIN sanāksmē 19. novembrī. Vakar es arī pateicu, ka tā ir pēdējā manā rīcībā esošā nauda, izņemot tos EUR 300 miljonus, kas ir vajadzīgi kā buferis, lai izvairītos no finanšu disciplīnas pārkāpumiem. Man noteikti jums skaidri jāpasaka, ka 186. pants nav tīra veidlapa, kurā Komisija drīkstētu ierakstīt jebkādas ierosinātās idejas. Patlaban es varu vienīgi pateikt, ka tajā varētu iekļaut dažādu produktu, piemēram, siera, privātu uzglabāšanu, ja tirgū rastos tāda situācija, ka mēs šādas uzglabāšanas nepieciešamību varētu pamatot.
<P>
Priekšlikuma otrā daļa ir par kvotu sistēmas pārvaldību. Dalībvalstīm jau tagad ir iespēja izpirkt kvotas. Mēs šeit paziņojam dalībvalstīm par iespēju vienkārši samazināt vispārējo valstī maksimāli pieļauto kvotas apjomu par to kvotu apjomu, ko tās izpērk tirgū. Tā būs brīvprātīga shēma, jo mūsu diskusijās tapis skaidrs, ka piespiedu shēmas nedarbosies politiskā līmenī.
<P>
Es gaidīšu jūsu komentārus.
<SPEAKER ID="444" NAME="Albert Deß" LANGUAGE="DE">
Priekšsēdētāja kungs, komisāres kundze, dāmas un kungi, es ļoti atzinīgi vērtēju to, ka lūgumu izskatīt priekšlikumus steidzamības kārtā Parlaments šodien pieņēma ar lielu vairākumu. Tādā veidā mēs piensaimniekiem esam parādījuši savu attieksmi un neesam vairījušies no atbildības. Atšķirībā no mazākā skaita maniem kolēģiem deputātiem citās grupās mēs šajā lūgumā izskatīt priekšlikumus steidzamības kārtā redzam papildu līdzekli, kas sniegs palīdzību piensaimniekiem grūtā laikā.
<P>
Protams, ir tiesa, ka šis lūgums no Komisijas šodien nāca ļoti vēlu un ka tajā ir ietverts mazāk, nekā iespējams darīt. Bet labāk tomēr izdarīt kaut ko nekā nedarīt vispār neko.
<P>
Uzskati manā grupā par ierosināto kvotu atpirkšanas programmu arī ir ļoti atšķirīgi. Programmai vajadzētu būt obligātai, ja gribam, lai tai vispār būtu kaut kāda ietekme. Tomēr es apzinos, ka diez vai šajā Parlamentā vai Padomē to atbalstīs vairākums. Turklāt šāda programma nebūtu pieņemama dažām dalībvalstīm, jo tā nozīmētu atkāpšanos no izlīdzināšanas kārtības un arī kvotas samazināšanu. Norādījums, ka piena ražotāju prioritārām grupām kvota ir jāpalielina, ir lēmums, kas jau ir spēkā esošs tiesību akts.
<P>
Atzinīgi jāvērtē piena un piena produktu iekļaušana 186. pantā kā tūlītējs pasākums tirgus traucējumu gadījumā. Tomēr es iesniegšu grozījumu, ar kuru saskaņā šim pasākumam jānosaka divu gadu termiņš. Ja tas izrādīsies vērtīgs, mēs piekritīsim to pagarināt.
<P>
Visbeidzot es gribētu pateikties par EUR 280 miljoniem. Komisāres kundze, jūs patiesi esat izdarījusi lielu pakalpojumu Parlamentam. Es zinu, ka naudas jums vairs nav. Es lūdzu ceturtdien apstiprināt rezolūcijas priekšlikumu, iespējams, ar grozījumiem.
<SPEAKER ID="445" NAME="Paolo De Castro" LANGUAGE="IT">
Priekšsēdētāja kungs, Fischer Boel kundze, dāmas un kungi, vispirms es gribētu izmantot iespēju, lai pateiktu, cik esmu priecīgs, ka Parlaments šorīt uzņēmās atbildību, piekrītot steidzamības kārtā iekļaut Vienotās TKO regulas 186. pantā piena nozari līdztekus daudziem citiem lauksaimniecības produktiem.
<P>
Ātri paplašinot tos šīs nozares noteikumus, kuri reglamentē intervenci tirgus krīzes gadījumā, mēs varam droši reaģēt uz notikumiem, kas notiek ārkārtīgi grūtā laikā visai lauksaimniecībai un piena nozarei it īpaši. Tagad mēs ceram, ka Eiropas Komisija pievērsīs uzmanību, kā Fischer Boel kundze tikko teica, Parlamenta prasībām, kurās tas vairākas reizes ir norādījis, ka līdz šim veiktie pasākumi ir izrādījušies nepietiekami, ņemot vērā pašreizējās krīzes nopietnību.
<P>
Parlamenta šodien parādīto atvērtību pret Komisiju nevajadzētu skaidrot kā neierobežotu pilnvaru deleģēšanu, bet kā atbildības pilnu žestu dramatiskā un visnotaļ ārkārtējā situācijā.
<P>
Es ļoti vēlos uzsvērt, ka šajā sakarā Parlaments uzskata par būtisku iesaistīties ikvienā lēmumu pieņemšanas procesā, lai garantētu demokrātisku kontroli, un tādēļ mēs uzskatām, ka Komisijai būtu jāpaziņo Parlamentam iepriekš par to, kā tas faktiski izmantos šīs jaunās pilnvaras, kuras saskaņā ar 186. pantu piešķirtu arī piena nozarei.
<SPEAKER ID="446" NAME="George Lyon">
ALDE grupas vārdā. - Priekšsēdētāja kungs, es arī varētu pateikties komisāres kundzei par ierašanos šovakar, lai papildus paskaidrotu par pilnvarām, kuras viņa vēlas saņemt. Komisāres kundze, es varētu vispirms jums pateikties par pozitīvo reakciju attiecībā uz šajā Parlamentā 27. septembrī atrunāto rezolūciju. Es atzinīgi vērtēju to, ko jūs esat darījuši, lai mēģinātu stabilizēt ļoti nopietno situāciju, kādā atrodas piensaimnieki. Arī es atzinīgi vērtēju EUR 280 miljonus, ko jūs esat atvēlējuši pārstrukturizēšanai.
<P>
Kas attiecas uz jūsu priekšlikuma pirmo daļu, mums visiem šodien ir jāvaicā, kādēļ mums prasa apstiprināt pasākumus steidzamības kārtā tik vēlu, un vai tie palīdzēs tirgum atveseļoties. Šāds jautājums ir tādēļ, ka, kā jau jūs skaidri pateicāt savā runā, atveseļošanās "zaļie asni” jau ir parādījušies. Es neesmu pārliecināts, ka ierosinātajām kvotas izmaiņām būs liela nozīme, bet, tā kā tās ir brīvprātīgas, tad dalībvalstis jau nu noteikti nepretosies šādai atļaujai.
<P>
Pievēršoties priekšlikumam par 186. panta jomas paplašināšanu, lai tajā iekļautu pienu un piena produktus, mana pieredze ir tāda, ka ministri - vai šoreiz komisāri - parasti ierodas parlamentos, prasot pilnvaras, lai viņi varētu rīkoties un atrisināt kādu problēmu. Šķiet, ka šovakar mums prasa piešķirt pilnvaras Komisijai, iepriekš tieši nepasakot, kā viņi rīkosies, ķeroties pie darba.
<P>
Kā man saprotams no jūsu sākumā sniegtās informācijas, jūs patiesi minējāt, ka jums vajadzīgas šīs īpašās pilnvaras, lai būtu likumīgs pamats izmaksāt EUR 280 miljonus. Es būtu pateicīgs, ja jūs varētu paskaidrot, vai tā tas tiešām ir. Vai tādēļ jūs prasāt piešķirt pilnvaras? Jo lielās bažas mums visiem ir par to, vai tik mēs neizsniedzam Komisijai "neaizpildītu čeku”.
<P>
Komisāres kundze, jūs teicāt, ka jums vairs nav pilnīgi nekādu finanšu līdzekļu un tātad, ja vien jums nav citu ideju iespējamai rīcībai, ir skaidrs, ka finansiālā ziņā jums vispār nav daudz iespēju paveikt kaut ko nozīmīgu. Mūsu grupa šīs pilnvaras piešķirs tikai tad, ja tās būs ierobežotas laikā un tiks izmantotas tikai ārkārtas apstākļos.
<SPEAKER ID="447" NAME="Martin Häusling" LANGUAGE="DE">
Priekšsēdētāja kungs, dāmas un kungi, beidzot šajās debatēs kaut kas ir pavirzījies uz priekšu. Turklāt Komisijai tagad jāuzņemas vispārēja atbildība. Tas, ko mēs šorīt vērojām, bija kaut kas atšķirīgs, kaut arī mums būtu gribējies, lai Parlaments šajā lietā tiek iesaistīts vairāk. Ļaujiet man skaidri pateikt, ka mēs neiebilstam pret finansiālu atbalstu. Tomēr mums skaidri jāpasaka, ka šāds atbalsts ir tikai piliens jūrā šī teiciena patiesajā nozīmē.
<P>
Arī Luksemburgā sagatavotie lēmumi mums diemžēl nepalīdzēja panākt piedāvājuma un pieprasījuma līdzsvara atjaunošanu, kas, protams, šeit ir izšķirošais faktors. Brīvprātīga kvotu izpirkšana ir laba lieta, bet tai nebūs lielas ietekmes, jo tā nedos būtisku ieguldījumu apjoma samazināšanā.
<P>
Es jau vakar minēju, ka mums rūpīgi jāapspriež Revīzijas palātas ziņojums un jāsāk īstenot ilgtermiņa politika, kā arī jāparaugās, ko teikusi Revīzijas palāta. Revīzijas palāta teica, ka mums vajadzīgi piegādes procesi, kurus nākotnē varētu pārvaldīt, pretējā gadījumā visa šī sistēma nebūs spējīga saņemt finansējumu, bet mūsu piensaimniecības politikas pamatmērķim ir jābūt kvalitatīvu produktu ražošanai Eiropas tirgum.
<P>
Mums pēc iespējas ātrāk jāpārtrauc eksporta kompensācijas - tā no mūsu puses ir sena prasība, un mēs bieži esam norādījuši uz šo pasākumu postošajām sekām.
<P>
Mums patiesi vajadzīga tāda politika, kas sniedzas tālāk par pašreizējo krīzi, un mēs arī gaidām Komisijas atbildes ar ilgtermiņa risinājumiem. Diemžēl līdz šim mēs vēl neesam tās sagaidījuši, it īpaši attiecībā uz to, kā mums jānostiprina ražotāju uzņēmumi, lai tiem būtu lielāka ietekme tirgū, kas apvaldītu lielveikalu ķēžu darbību.
<SPEAKER ID="448" NAME="James Nicholson">
ECR grupas vārdā. - Priekšsēdētāja kungs, vispirms es gribētu pateikt, ka šo lēmumu es, protams, vērtēju atzinīgi un domāju, ka vakarvakara debates komitejā un šovakar plenārsēdē ļauj mums viest lielāku skaidrību šajā situācijā. Iemesls daudzo piensaimnieku vilšanās sajūtai ir tas, ka, kaut arī viņi zināmā mērā redz to, ko Lyon kungs nosauca par "zaļo asnu” parādīšanos, īstenībā šī nauda vēl nav ienākusi viņu banku kontos. Tādēļ tas tiešām daudzos piensaimniekos rada zināmu vilšanos. Daudziem no viņiem jau ilgu laiku ir finansiālas grūtības. Ir labi un noderīgi, ka mēs varam runāt, un tādēļ es tagad atbalstu 186. panta sakārtošanu, lai mēs varētu šo naudu iedot tieši ražotājiem pēc iespējas ātrāk. Es uzskatu, ka tas ir svarīgs uzdevums.
<P>
Man patīk Deß kunga ideja par grozījumu, un, ja viņš to iesniegs, es gribētu atbalstīt šo grozījumu par piena iekļaušanu 186. pantā uz diviem vai pat trim gadiem, lai problēmu atrisinātu. Tomēr kvotu izpirkšanas shēma mani vēl arvien nepārliecina. Mums ir jārīkojas, lai aizsargātu nozari.
<SPEAKER ID="449" NAME="Patrick Le Hyaric" LANGUAGE="FR">
Priekšsēdētāja kungs, komisāres kundze, mans pienākums ir vēlreiz šovakar jums pateikt, ka jūsu ierosinātie finanšu noteikumi krīzes kontekstā un izmisuma apstākļos, kādos dzīvo piensaimnieki, ir tikai piliens jūrā.
<P>
Jūs gatavojaties piešķirt EUR 280 miljonus, kaut tikai pirms pāris nedēļām paredzētā summa bija EUR 600 miljoni. Tātad jūs gatavojaties dot vienreizēju maksājumu EUR 1000 apmērā piensaimniekiem, kuri patlaban zaudē EUR 100 līdz 200 vienā dienā. Tādēļ mēs aicinām izstrādāt reālu ārkārtas stāvokļa finanšu plānu, nevis plāksteri, ar ko ārstēt slimību, kas apdraud dzīvību.
<P>
No otras puses, jūs gribat izmantot valsts naudu apjomīgam plānam, lai tiktu izkauti piena lopi un slēgtas zemnieku saimniecības. Tā jūs sagrausiet mūsu lauksaimnieku nākotni, jo vissmagākais trieciens skars jaunos lauksaimniekus un mazo saimniecību īpašniekus - tos, kuri apstrādā zemi, kuri ražo piena produktus un augstvērtīgus sierus un kuri saglabā vidi.
<P>
Kā jūs uzdrošināties to ierosināt, kad tik daudz ģimenēm Eiropā un citur trūkst pārtikas, ieskaitot pienu! Es piemetināšu, ka, īstenojot jūsu plānu, mums arī nākotnē trūks piena.
<P>
Laikā, kad mums ar tādu sparu tiek uztiepts Lisabonas līgums, mēs varam vien pabrīnīties par jūsu vēlmi pastiprināt regulas 186. pantu, kas jums dos neierobežotas pilnvaras. Jums taču šādas pilnvaras jau reiz bija, un tās jūs noveda līdz kvotu liberalizācijas izvēlei, kas mūs iegrūda pašreizējā krīzē un deva labumu tikai rūpniekiem un izplatītājiem, jo pat šodien Eiropas Revīzijas palāta norāda, ka laikā no 2000. līdz 2007. gadam piena produktu patēriņa cenas pieauga par 17 %, kamēr ražotāju cenas nokritās par 6 %.
<P>
Komisāres kundze, es saku jums vēlreiz, ka ir steidzami, ļoti steidzami jānodrošina liela palīdzība lauksaimniecības nozarei ar svarīga Eiropas ārkārtas palīdzības fonda palīdzību, lai atgrieztos pie lauksaimniecības produktu minimālu cenu politikas un lai neļautu tirgus kapitālismam sagraut mūsu lauksaimniekus.
<SPEAKER ID="450" NAME="Krisztina Morvai" AFFILIATION="NI">
(HU) Komisāres kundze, es, protams, balsošu par priekšlikumu, kaut arī es saprotu, ka šī nauda, kas piešķirta reklāmas nolūkos, neatrisinās lauksaimnieku stāvokli. Es tomēr gribētu uzdot trīs jautājumus. Pirmais ir šāds - kāda jums ir mācība no šīs krīzes? Vai mēs no tās esam kaut ko mācījušies? Komisāres kundze, šo krīzi neizraisīja nekādas dabas katastrofas, cunami vai citi tamlīdzīgi notikumi, bet gan virkne nepareizu lēmumu un būtībā finansiāli nespējīga lauksaimniecības politika. Raugoties nākotnē, ko jūs varat solīt lauksaimniekiem? Kā viņiem izvairīties no līdzīgas krīzes nākotnē? Es no jums gribētu dzirdēt skaidru un izvērstu atbildi.
<P>
Tagad mans nākamais jautājums. Vakar komitejas uzklausīšanas laika jūs teicāt, ka dalībvalstis var brīvi izmantot šo naudas summu. Ko tieši tas nozīmē? Vai dalībvalstis varēs šo naudu taisnīgi sadalīt, lai tā nenonāktu lielo lauksaimniecības uzņēmumu un lielo saimniecību rokās, bet gan sīksaimniecībās, ģimeņu saimniecībās, kuras ir vistrūcīgākās un kuru iztika ir atkarīga no šīs naudas? Tieši šie lauksaimnieki ir nonākuši visdrausmīgākajā situācijā. Otra liela grupa, par kuru būtu jāspriež, ir lauksaimnieki jaunajās dalībvalstīs, it īpaši sīkzemnieki. Kā jūs domājat atbrīvoties no neciešamās diskriminācijas, kas radusies no tā, ka mums, piemēram, ungāriem, vajadzēja atdot savu tirgu atslēgas ar visu iedzīvi Eiropas Savienībai, pretī saņemot tikai mazu subsīdiju daļiņu? Kā un kad šī netaisnība un nevienlīdzība tiks likvidēta?
<SPEAKER ID="451" NAME="Giovanni La Via" AFFILIATION="PPE">
(IT) Priekšsēdētāja kungs, Fischer Boel kundze, dāmas un kungi, es atzinīgi vērtēju komisāres pieeju, apņemoties nākt uz Parlamentu un izklāstīt šos pasākumus piensaimniecības nozarē.
<P>
Runājot par ierosināto pasākumu saturu, kaut arī tiem nav sīki izstrādātu darbības aspektu, es domāju, ka attīstības virziens, lai atrisinātu problēmas, ar kurām patlaban saskaras mūsu lauksaimnieki, ir pareizs. Tomēr es neuzskatu, ka ierosinātie pasākumi vieni paši var atrisināt mūsu problēmas. Neskatoties uz to, es domāju, ka ir svarīgi balsot par priekšlikumu, lai izdarītu grozījumus Regulas (EK) Nr. 1234/2007 78. un 79. pantā.
<P>
Attiecībā uz tās pašas TKO regulas 186. pantu es pirmām kārtām atzīmēšu, ka šī panta a) un b) punkts nosaka atšķirīgus dažādu preču aizsardzības līmeņus, jo attiecībā uz dažām precēm iejaukšanās notiek tad, kad to cenas būtiski ceļas un krīt, bet attiecībā uz citiem produktiem, piemēram, cūkgaļu, olīveļļu un citiem produktiem, iejaukšanās notiek tikai tad, kad to cenas būtiski ceļas. Es uzskatu, ka tas ir nepieņemami.
<P>
Es arī gribētu Eiropas Tautas partijas (Kristīgo demokrātu) vārdā ierosināt grozījumu, lai nodrošinātu, ka Komisija informē Parlamentu, pirms sāk veikt 186. pantā izklāstītos pasākumus, un es uzskatu, ka šis grozījums sakrīt ar Eiropas Parlamenta Sociālistu un demokrātu progresīvās alianses grupas tikko izteikto ierosinājumu.
<P>
Visbeidzot es aicinu komisāri palielināt de minimis atbalsta apmēru visām ražojošām nozarēm neatkarīgi no valstī patlaban noteiktā maksimāli pieļaujamā apmēra, kā tas ir prasīts Parlamenta 17. septembra rezolūcijā.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Priekšsēdētāja kungs, komisāres kundze, mēs visi diemžēl apzināmies piensaimniecības nozares smago stāvokli Eiropā. Mana politiskā grupa jau mēnešiem ilgi aicina veikt neatliekamus pasākumus, lai mēģinātu glābt tūkstošiem lauksaimnieku, kuriem draud izputēšana. Mēs esam pieņēmuši paši savas iniciatīvas un atbalstījuši citu politisko grupu pieņemtās iniciatīvas, lai glābtu lauksaimniekus.
<P>
Lai cik nepietiekamas mums liktos Komisijas iniciatīvas, mums nav citas izvēles, kā vien tās pieņemt. Tādēļ arī Eiropas Parlamenta Sociālistu un demokrātu progresīvās alianses grupa šorīt balsoja par priekšlikumu izskatīšanu steidzamības kārtā. Mēs tomēr ierosināsim un prasīsim, lai Eiropas Parlaments tiktu visu laiku informēts par pasākumiem, ko veiks turpmākajās dienās saskaņā ar pilnvarām, kuras mēs tagad nododam Komisijai. Mēs turpināsim darīt visu iespējamo tirgus līdzsvara atjaunošanai, lai tas var nodrošināt pietiekamus ieņēmumus ražotājiem, kā tas no jauna ir apstiprināts Lisabonas līgumā.
<SPEAKER ID="453" NAME="Marit Paulsen" AFFILIATION="ALDE">
(SV) Priekšsēdētāja kungs, acīmredzot ir jārīkojas nekavējoties, kad krīze skar vairākas nozares, kā tas notika banku nozarē, automobiļu nozarē un piena nozarē. Tomēr šādas krīzes atkārtojas atkal un atkal. Iespējams, nākamā krīze nebūs piena nozarē. Varbūt tā būs graudkopības vai kādā citā nozarē.
<P>
Vai es drīkstu šajā diskusijā pieskarties tematam, kas ir plašāks par šo debašu saturu, proti, mēs nevaram visu laiku risināt tikai neatliekamākās problēmas. Mums arī jāatrod laiks un enerģija politiskajai plānošanai, lai izveidotu Eiropai spēcīgu, ilgtspējīgu, elastīgu kopējo lauksaimniecības politiku, kas novērstu visļaunākās cenu nestabilitātes sekas, kādas vien varētu sagaidīt. Es gribu, lai Eiropas lauki būtu dzīvotspējīgi, bet lauki nevar izdzīvot bez lauksaimniekiem un dzīvniekiem!
<SPEAKER ID="454" NAME="Martin Häusling" AFFILIATION="Verts/ALE">
(DE) Priekšsēdētāja kungs, Bové kungs šovakar šeit diemžēl nevar būt, tādēļ atkal runāju es. Man ir vairāki jautājumi komisārei. Vai viņa tiešām nopietni tic, ka pēc šīs naudas izmaksāšanas beigsies protesti? Kā jau iepriekš teicu, es uzskatu, ka Parlamenta šī rīta lēmums ir tas pats, kas "neaizpildīta čeka” piešķiršana Komisijai, jo mēs nezinām, ko tā ar to darīs. Es vēlreiz pateikšu, ko domāju: Komisijas klātbūtne nav viens no risinājumiem, bet gan viena no problēmām. Es palieku pie sava viedokļa.
<P>
Tomēr arī es viņu lēmumu vienkārši akceptēju - jāskatās uz faktiem, un tas ir izlemts -, bet es pateikšu pārējiem deputātiem, ka mums jāierobežo šie pasākumi. Mums tie būtu jāierobežo uz regulējamu laika posmu, lai mēs Parlamentā arī varētu atkal tikt pie teikšanas.
<P>
Man ir vēl viens jautājums jums, komisāre, par to, ka visās programmās ir atkārtoti teikts, ka mums jāturpina veicināt pārstrukturizēšana. Tātad, ko jūs domājat ar pārstrukturizēšanu? Vai jūs patiesi domājat, ka ir pareizi pakāpeniski izmaksāt naudu, lai būtībā iedrošinātu mazos lauksaimniekus padoties un lai varētu lielajām saimniecībām iedot naudu? Šī politika beigu posmā vairs nebūs ietekmīgs līdzeklis. Mums jānodrošina mērķtiecīga naudas izlietošana, it īpaši mazāk attīstītajos reģionos, lai tajos saglabātu tās struktūras, kas ir visvairāk pakļautas briesmām.
<SPEAKER ID="455" NAME="João Ferreira" AFFILIATION="GUE/NGL">
(PT) Priekšsēdētāja kungs, komisāres kundze, Komisijas iesniegtais priekšlikums atzīst Komisijas īstenotās politikas piena nozarē izgāšanos, bet atstāj neskartas Komisijas postošās politikas pamatnostādnes attiecībā uz šo nozari. Šeit pieminētie miljoni ir daudz par maz, salīdzinot ar to naudas apmēru, kas vajadzīgs, lai kompensētu ražotājiem cenu krišanās dēļ radušos zaudējumus.
<P>
Pretēji prasītajam ir jāpanāk virziena maiņa KLP lejupejošajā gaitā, kur viena aiz otras sekojošas reformas ir izpostījušas instrumentus, kas regulē tirgu, kvotas un ražošanas tiesības, novedot tūkstošiem ražotāju pie pakāpeniskas aiziešanas no nozares. Tūkstošiem darba vietu karājas mata galā, to skaitā veselas ģimenes, kas ir atkarīgas tikai no lauksaimniecības un it īpaši no piena nozares. Uz spēles ir likti plaši apgabali, kuros zeme aizvien biežāk tiks pamesta, tādējādi atstājot bīstamas sekas uz sociālo stāvokli un vidi.
<P>
Ir neatliekami vajadzīga tūlītēja iejaukšanās, lai atjaunotu taisnīgas cenas ražotājiem, bet tam vajadzīgi lielāki līdzekļi nekā tie, kas ir pieejami patlaban. Mēs sakām jau atkārtoti, ka situācija pirmām kārtām prasa veikt lielāka mēroga, nevis pagaidu pasākumus, piemēram, piena kvotu ikgadējas palielināšanas atcelšanu, to atgriešanu tādā līmenī, kāds bija pirms lēmuma par to palielināšanu, un lēmuma par kvotu sistēmas atcelšanu 2015. gadā anulēšanu.
<SPEAKER ID="456" NAME="Diane Dodds" AFFILIATION="NI">
Priekšsēdētāja kungs, es tāpat kā vairums šī Parlamenta deputātu šodien balsoju par 186. panta izskatīšanu steidzamības kārtā. Ikviens finansiāls atbalsts piena nozarei ir izšķirošs tās izdzīvošanai - it īpaši mazajām ģimeņu saimniecībām, kādas ir atrodamas Ziemeļīrijā.
<P>
Komisāres kundze, ja jums vajadzīgas izmaiņas 186. pantā, lai varētu izmaksāt EUR 280 miljonu lielo fondu, tad es to sparīgi atbalstīšu. Mums atliek vien cerēt, ka nauda tiks izmaksāta un sadalīta ātri. Daudz lauksaimnieku jau tā pārāk ilgi gaida prasīto atbalstu.
<P>
Tomēr priekšlikumi attiecībā uz 65.-85. pantu mani nesajūsmina. Ir gandrīz skaidrs, ka tie neietekmēs Apvienoto Karalisti, un man ir daudz jautājumu par šiem priekšlikumiem, it īpaši saistībā ar to, ka, manuprāt, tie radīs nevienlīdzīgus noteikumus Eiropas reģionos, kas, šķiet, ir neatbilstīgi Komisijas pašreizējai politikai.
<SPEAKER ID="457" NAME="Christophe Béchu" AFFILIATION="PPE">
(FR) Priekšsēdētāja kungs, politikā jāievēro konsekvence. Pēdējās nedēļās daudzi Parlamenta deputāti ir pieprasījuši Komisijai veikt pasākumus. Ja tiks ierosināti risinājumi, mēs par tiem balsosim pat tad, ja - es piekrītu tam, kas jau tika teikts - tie nāks lēni un ja par tiem būs jācenšas izdibināt pēc nostājām, ko pieņēmis Eiropas Parlaments un ministri.
<P>
Šī summa, kas būs noderīga īstermiņā, neatrisinās - kā daudzi jau teikuši - ilgtermiņa problēmas attiecībā uz plānotās kvotu sistēmas izbeigšanas veidu. Ja mēs gribam novērst krīzes un aizkavēt to atkārtošanos lauksaimniecības produktu nozarē, nav cita veida, kā vien regulēt ražošanu un kontroles instrumentus vai apvienot šos abus veidus.
<P>
Tomēr šis nav šīvakara svarīgais jautājums. Šovakar vienīgais svarīgais jautājums, kam patlaban ir nozīme, ir 186. pants. Komisāres kundze, man ir viens vienkāršs jautājums, konkrēti, ko jūs gribat panākt ar 186. pantu, no kura brīža un kādā veidā?
<SPEAKER ID="458" NAME="Iratxe García Pérez" AFFILIATION="S&amp;D">
(ES) Priekšsēdētāja kungs, komisāres kundze, pirms mēneša mēs šeit Parlamentā debatējām par rezolūciju un par priekšlikumiem intervences pasākumiem piena nozarē. Šodien mēs aplūkojam divus jaunus pasākumus - izmaiņas kvotu pārvaldībā un pasākumus saistībā ar 186. pantu - pasākumus, par kuriem mēs vienojāmies spriest steidzamības kārtā, kā jūs to lūdzāt.
<P>
Komisāres kundze, nozare tomēr ir jāaplūko kopumā, un nav pareizi bārstīt priekšlikumus tā jautājuma risināšanai, pie kā mēs strādājam jau vairākus mēnešus.
<P>
Mēs pieprasām kopējus risinājumus Eiropai. Šajā saistībā paziņotais minimālā atbalsta palielinājums visām nozarēm izraisīs izkropļojumus dalībvalstu starpā un apgrūtinās vienveidīgu KLP piemērošanu.
<P>
Nobeigumā vēl viena doma. Mēs šeit spriežam par atbalstu EUR 280 miljonu apmērā, kas, protams, ir vērtējams atzinīgi, bet es, komisāres kundze, gribētu jums atgādināt, ka šī sasaukuma Parlaments pieņēma rezolūciju par to, ka ir jāpalielina atbalsta fonds EUR 600 miljonu apmērā, lai risinātu krīzes situāciju piena nozarē.
<SPEAKER ID="459" NAME="Britta Reimers" AFFILIATION="ALDE">
(DE) Priekšsēdētāja kungs, dāmas un kungi, tā kā es pati esmu zemniece, es 78. un 79. panta iesniegto grozījumu saprotu kā Komisijas atkāpšanos no sava līdz šim saprātīgā lauksaimniecības reformu kursa, kas notika uz efektīvu un perspektīvu saimniecību rēķina.
<P>
Ir bīstami izdarīt labojumus tikai tāpēc vien, ka vienkārši ir vēlēšanās kaut ko darīt tad, kad esam tik tuvu piena kvotu sistēmas pakāpeniskai atcelšanai - sistēmai, kas līdz šim bijusi traucēklis piensaimniekiem. Šī sistēma nav dzīvojusi līdzi arī notikumiem tirgū, kurš patlaban beidzot sācis atveseļoties. Tādēļ es noraidu šo grozījumu.
<P>
Ir viegli pamanāms, kā Komisija mēģina izmantot Parlamenta aicinājumu veikt tūlītējus pasākumus saviem pašas nolūkiem. Neilgi pirms Lisabonas līguma stāšanās spēkā Komisija ar 186. panta grozīšanu mēģina sev nodrošināt pastāvīgu iespēju rīkoties bez Parlamenta piekrišanas. Tādēļ es noraidu šo grozījumu.
<P>
Tomēr es varētu samierināties, ja Parlaments piešķirtu Komisijai iespēju rīkoties ierobežotu laiku krīzes gadījumā. Arī Parlamentam turpmākās krīzes situācijās būtu pieejama šī iespēja, kas dod ļoti ātrus rezultātus, jo tā ir noteikta Reglamenta 142. pantā.
<SPEAKER ID="460" NAME="Richard Ashworth" AFFILIATION="ECR">
Priekšsēdētāja kungs, piena nozarē ir krīze, un es gribu, lai šeit ieprotokolē manu pateicību un atzinību komisārei par viņas tūlītējo rīcību, kas, manuprāt, bija pilnīgi pareiza. Es uzskatu, ka EUR 280 miljoni ir saprātīga summa, ko nozarē novērtēs atzinīgi. Es esmu pārliecināts, ka mums 186. pantā būs jāiekļauj pilnvaru piešķiršana, lai ražotājiem laikus varētu nodot pabalstu, tādēļ es to atbalstīšu. Es to atbalstīšu, bet es atzīstu, ka šim piekāpšanās laikam ir jābeidzas vēlākais 2013. gadā.
<P>
Man ir iebildumi attiecībā uz valsts kvotas atpirkšanas programmu, kurā, es atzīmēju, tiks iekļautas pilnvaras paaugstināt nodevas ražotājiem, kas pārsniedz kvotas. Es domāju, ka tā tiks sodīti prasmīgi un progresīvi ražotāji - bieži vien jauni vīrieši, jauni cilvēki, kas ir vajadzīgais spēks mūsu nozares izdzīvošanai nākotnē -, un es domāju, ka šāda rīcība ir nepareiza.
<P>
Mūsu tirgus ir ļoti nepastāvīgs, un piena nozarē nav vajadzīga īstermiņa, bet gan ilgtermiņa stratēģija. Es jau sen atbalstu komisāres ilgtermiņa redzējumu par nozares nākotni, un es mudināšu viņu izstrādāt ilgtermiņa stratēģiju, nevis paust īstermiņa uzskatus.
<SPEAKER ID="461" NAME="Jarosław Kalinowski" AFFILIATION="PPE">
(PL) Priekšsēdētāja kungs, es ceru, ka tagad piena ražotājiem ļaunākais jau ir aiz muguras. Šo cerību stiprina lēmums atbalstīt piena ražotājus ar EUR 280 miljoniem nākamajā gadā. Neatbildēts tomēr paliek visbūtiskākais jautājums, proti, ko darīt ar piena ražotājiem un piena ražošanu ilgtermiņā. Vissvarīgākais jautājums šajā saistībā ir piena ražošanas kvotu nākotne.
<P>
Patlaban ir divas pieejas. Pirmā pieeja, kas radusies kopējās lauksaimniecības politikas pārskatīšanas iespaidā, atbalsta pakāpeniski palielināt ražošanas kvotas un paredz tās palielināt līdz 2015. gadam. Otrā pieeja, kas ir iekļauta Eiropas Komisijas pašreizējā priekšlikumā, paredz ierobežot piedāvājumu piena nozarē, ar jaunu metodi aprēķinot maksu par valsts kvotas pārsniegšanu. Abas šīs pieejas ir pretrunā viena otrai.
<P>
Es personīgi atbalstu kvotu saglabāšanu, bet tikai tad, ja kvotu sadalīšana ES valstu un ražotāju starpā ir pamatota uz objektīviem un godīgiem kritērijiem. Būs ļoti grūti izstrādāt un pieņemt šādus godīgus un objektīvus kritērijus, bet varbūt ir vērts mēģināt. Attiecībā uz 186. panta paplašināšanu es to pilnībā atbalstu. Bet domāju, ka paplašināšana jāpaskaidro, definējot Komisijas lomu un instrumentus, ko tā varēs izmantot.
<SPEAKER ID="462" NAME="Alan Kelly" AFFILIATION="S&amp;D">
Priekšsēdētāja kungs, es gribētu komisārei pateikt, lūk, ko. Atvainojos par šiem vārdiem, bet ar piena krīzi Komisija ir kaut ko salaidusi grīstē. Šādu teicienu mēs lietojam Īrijā, kad kāds kaut ko ir galīgi saputrojis.
<P>
Pirms 18 mēnešiem jūs teicāt, ka piena cenas būtiski celsies, bet mēs redzējām. ka dažās valstīs tās kritās uz pusi. Šis ir iemesls, kādēļ Komisijai jāspēj veikt tirgus intervences pasākumus daudz ātrāk, un šādā aspektā šis priekšlikums ir pozitīvs.
<P>
Manā Munsteres vēlēšanu apgabalā Īrijā daudzi piena ražotāji - gan lielas, gan mazas piensaimniecības un it īpaši ģimeņu saimniecības - tikai eksistē vai ir tuvu bankrotam. Viņi var tikai noskatīties uz savām grūtībām un nenozīmīgajām summām, ko viņiem piedāvā, kamēr citi, piemēram, bankas un baņķieri, tiek glābti, piešķirot tiem milzīgas summas.
<P>
(Priekšsēdētājs lūdz runātāju runāt lēnāk)
<P>
Mēs atzinīgi vērtējam vakar paziņoto EUR 280 miljonu vērto summu piena fondam, bet tas ir tikai plāksteris uz daudz plašākas problēmas rētas. Pagājušā gada septembrī Parlaments nobalsoja, ka ir jābūt pieejamiem EUR 600 miljoniem. Ja vēlamies solidarizēties īpaši ar sīkzemniekiem, šī summa ir jāsaglabā. Nākamā Komisijas prioritāte ir sākt risināt jautājumu par piedāvājumu piena nozarē. Par to es esmu stingri pārliecināts. Kamēr šis jautājums netiks atrisināts, mēs turpināsim saskarties ar vēl vairāk problēmām, un mūsu plāksteru krājumi drīz beigsies.
<SPEAKER ID="463" NAME="Elisabeth Jeggle" AFFILIATION="PPE">
(DE) Priekšsēdētāja kungs, komisāres kundze, jā, mums jāpiekrīt iekļaut pienu 186. pantā, un es ceru, ka rīt mēs par to nobalsosim. Mēs nevaram vienmēr kritizēt Komisiju par pārāk lēnīgu rīcību, par kavēšanos, par to, ka viņi redz cerību tur, kur tās īstenībā nav.
<P>
Komisijai patlaban ir iespēja ātri rīkoties, un mums viņiem šī iespēja ir jāsniedz, jo tādējādi mēs parādīsim, ka vienmēr esam gatavi prasīt no tās atbildību. Deß kunga iesniegtais grozījums Eiropas Tautas partijas (Kristīgo demokrātu) vārdā ļaus mums šo darbu veikt kopā. EUR 280 miljoni, par kuriem daudzi jau ir izteikušies, ir piliens jūrā. Mums tomēr jāatzīst, ka ir finanšu gada beigas. Mums jāsaprot, ka vairāk naudas vienkārši vairs nav.
<P>
Kā mums pārvaldīt visu šo situāciju? Mēs gribētu, lai EUR 280 miljonus saņemtu tie piensaimnieki, kurus šī krīze skārusi vissmagāk. Mēs runājam par piena tirgu, bet aiz tā ir dzīvi cilvēki un lauku apvidi, par kuriem mēs runājam un vienmēr sakām, ka gribam viņus atbalstīt, kad debatējam par citiem tematiem. Komisāres kundze, atbalstiet piena fondu! Es gribu skaidri pateikt, ka šajā pēcpusdienā komisāre, runājot budžeta debatēs, izteicās par labu šim fondam. Es par to biju ļoti priecīga. Mums tas ir vajadzīgs steidzami, tāpat kā šī nauda, kas ir 2010. gada budžetā.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Priekšsēdētāja kungs, komisāres kundze, arī es jūtos iepriecināta, ka šajā sēžu zālē tika apstiprināta jautājuma izskatīšana steidzamības kārtā, jo es uzskatu, ka jautājuma par pienu iekļaušana 186. pantā ir svarīga un paveikta laikā.
<P>
Es esmu pārliecināta, ka tik nopietnā situācijā, kāda ir piena nozarē, jāveic tūlītēji pasākumi, lai aizsargātu šo nozari gan ekonomiskā, gan sociālā ziņā. Es pati nāku no Azoru salu apgabala Portugālē, kur piena nozare ir ļoti svarīga, kā arī dziļi un stabili iesakņojusies apgabalos, kas sociālajā ziņā ir samērā mazaizsargāti un kuros faktiski būtu svarīgi saglabāt kvotu sistēmu pēc 2015. gada.
<P>
Šeit ierosinātie pasākumi gan ir nedaudz nepārliecinoši, bet tomēr vajadzīgi un neatliekami. Esmu arī noraizējusies par to, kā Komisija izmantos tai piešķiramās jaunās pilnvaras, it īpaši tādēļ, ka tās rīcība šīs krīzes laikā ir bijusi diezgan neatsaucīga, jo tā ierosināja nepārliecinošus un novēlotus pasākumus, turklāt tikai tad, kad uz to tika izdarīts spēcīgs spiediens. Ņemot to vērā, es gribētu, lai Komisija 186. panta pielikumā izklāsta pasākumus, ko var izmantot radikālai intervencei piena nozarē, lai nodrošinātu tās ilgtspēju.
<SPEAKER ID="465" NAME="Peter Jahr" AFFILIATION="PPE">
(DE) Priekšsēdētāja kungs, komisāres kundze, es ļoti atzinīgi vērtēju jūsu priekšlikumu. Tomēr ir viens punkts, kurš, man liekas, ir jākritizē, proti, brīvprātīgā piena kvotu izpirkšanas programma.
<P>
Lai šāda programma noritētu veiksmīgi, tai jābūt obligātai, nevis brīvprātīgai. Es uzskatu, ka šī brīvprātīgā piena kvotu atpirkšanas programma traucē sasniegt mērķi. Es tā uzskatu ne tikai tāpēc, ka šāda kārtība sākotnēji nozīmēs to, ka mēs saglabājam kvotu palielināšanu, kuru pēc tam būs ļoti grūti apturēt. Atpērkot piena kvotas, mēs tām atkal piešķirsim finansiālu vērtību, kas galvenokārt iedarbosies tādējādi, ka tiks aizkavēta kvotu līmeņa līdzsvarošanas iespēja. Es uzskatu, ka man jānoraida ikviens pasākums, kas ierobežo līdzsvarošanu. Līdzsvarošana ir nepieciešams līdzeklis, it īpaši piena kvotu pakāpeniskas atcelšanas periodā, lai atsevišķas saimniecības varētu labāk orientēties tirgū.
<P>
Minēto iemeslu dēļ es būšu spiests noraidīt šo priekšlikuma daļu, lai gan es balsošu par priekšlikumu kopumā.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Priekšsēdētāja kungs, komisāres kundze, dāmas un kungi, tā ir taisnība, ka mēs gatavojamies pieņemt pasākumus, kuru mērķis ir daļēji risināt krīzi piena nozarē.
<P>
Ikviens šeit saprot, kādā situācijā ir nonākuši mājlopu audzētāji, un mēs zinām, ko šie pasākumi nozīmē viņiem un viņu ģimenēm.
<P>
Mūsu lauksaimnieki negrib pastāvīgi saņemt subsīdijas. Viņi prasa mums dot viņiem iespēju paveikt darbu cieņpilnā veidā, pārdodot produktus par labām un godīgām cenām, kas atbilst pieliktajām pūlēm un ieguldījumiem.
<P>
Komisāres kundze, neatkarīgi no atbalsta un paļāvības, ko mēs ar šiem jaunajiem pasākumiem varam sniegt mūsu lauksaimniekiem, mēs esam ceļā uz turpmākām reformām, svarīgām reformām, par kurām turpmāk diskutēsim Parlamentā.
<SPEAKER ID="467" NAME="Mairead McGuinness" AFFILIATION="PPE">
Priekšsēdētāja kungs, vissvarīgākie vārdi, ko komisāres kundze pateica, ir, ka tirgus cenas sāk celties. Mums Parlamentā tas būtu jāapstiprina un jānodrošina, lai šie vārdi tiktu nodoti lauksaimniekiem. Mēs sakām, ka viņiem būs pieejami EUR 280 miljoni, bet katrs papildu cents, ko viņi saņem tirgū, ir daudzkārt vērtīgāks nekā pa daļām izsniegtie pabalsti. Tas ir vissvarīgākais.
<P>
Manuprāt, ir svarīgi, ka daži deputāti skarbi kritizēja Komisiju. Atzīsim, ka intervence un eksporta kompensācijas tika izmantotas tādēļ, lai saglabātu cenas, pat šīs šokējoši zemās cenas ražotājiem, tādēļ es domāju, ka daļa kritikas ir nevajadzīga un barga. Es atbalstu 186. panta paplašināšanu, ja tas vajadzīgs, lai izmaksātu EUR 280 miljonus, ko es uzskatu par drīzāk simbolisku nekā nozīmīgu summu.
<P>
Paskatīsimies, kādu mācību esam guvuši. Mums jāpaskatās uz to, kas notiks ar KLP reformu pēc 2013. gada; augsta līmeņa grupa tai jau ir pievērsusi uzmanību. Es uzrunāšu tās politiskās grupas, kas šovakar izsaka atbalstu piensaimniecības finansēšanai - neaizmirstiet atbalstīt arī pienācīgi finansētu kopējo lauksaimniecības politiku pēc 2013. gada. Pretējā gadījumā jūsu vārdiem būs bijusi tukša skaņa.
<SPEAKER ID="468" NAME="José Bové" AFFILIATION="Verts/ALE">
(FR) Priekšsēdētāja kungs, lūdzu, atvainojiet mani, man bija jānāk agrāk, bet biju aizņemts. Man bija jāizskaidro Francijas klausītājiem, kas vakar notika Luksemburgā.
<P>
Es uzskatu, ka Padomes lēmums ir slikts, jo vienīgais vārds, kas parādās tekstā, ir "pārstrukturizēšana”. Francijā no 1984. gadā esošajiem 480 000 piena ražotājiem šodien ir palikuši 88 000.
<P>
Šodien mums stāsta, ka jāatbrīvojas no vēl daudz vairāk ražotājiem un ka ietaupītā kompensācijas nauda - tā teikts tekstā - tiks izlietota ražotājiem, kas pārsnieguši savas kvotas. Tādēļ ražošana turpmāk būs aizvien vairāk jākoncentrē un piena ražotāji vissmagākajos apgabalos būs spiesti aiziet no tirgus. Šī ir nepareiza pieeja.
<P>
Piešķirtie EUR 280 miljoni - šis skaitlis jau ir nosaukts - ir EUR 50 mēnesī vienai saimniecībai vienu gadu. Tā ir nožēlojama summa, gandrīz kā necieņas izrādīšana pret krīzi, kas jāpieredz ražotājiem.
<P>
Visbeidzot, attiecībā uz 186. pantu es gribētu pateikt, ka laikā, kad mēs gatavojamies pieņemt koplēmumu lauksaimniecības lietās, ir nepieņemami atdot Komisijai pilnvaras jeb "neaizpildītu čeku”.
<SPEAKER ID="469" NAME="Rareş-Lucian Niculescu" AFFILIATION="PPE">
(RO) Es gribētu uzdot komisārei jautājumu, kā arī pateikties viņai par ierašanos Parlamentā. Jūs teicāt, ka apsolītie līdzekļi fondiem piena nozares atbalstam dalībvalstīm tiks iedalīti atbilstoši vēsturiskajam faktoram, citiem vārdiem sakot, pamatojoties uz sarunu ceļā noteiktajā kvotām. Tomēr daudzas dalībvalstis saka, ka kvotu sadalījums nav taisnīgs. Būtībā tas ir iemesls, kādēļ daudzas dalībvalstis prasa tirgus noteikumu atcelšanu. Piemēram, dažās valstīs nevar saražot pat tik daudz, lai apmierinātu savu patēriņu. Vai jūs nedomājat, ka vēsturiskā faktora piemērošana šo netaisnību saglabās...
<P>
(Priekšsēdētājs pārtrauca runātāju)
<P>
Man būs jāizsakās īsāk, lai iekļautos man atvēlētajā laikā. Komisāre teica, ka dalībvalstīm tiks iedalīti līdzekļi atbilstoši vēsturiskajam faktoram. Tomēr daudzas dalībvalstis saka, ka pašreizējais kvotu sadalījums nav taisnīgs. Būtībā tas ir iemesls, kādēļ daudzas dalībvalstis prasa tirgus noteikumu atcelšanu. Vai jūs nedomājat, ka vēsturiskā faktora piemērošana šo netaisnību saglabās?
<SPEAKER ID="470" NAME="Mariya Nedelcheva" AFFILIATION="PPE">
(BG) Es gribētu atzinīgi vērtēt Padomes un Komisijas lēmumu 2010. gadā piešķirt piena ražotāju subsidēšanai papildu EUR 280 miljonus. Tas skaidri parāda rūpes par visiem tiem, kas ik dienu cieš no krīzes izraisītajām nelabvēlīgajām sekām. Es uzstāju, lai šī atbilstīgā atbildes reakcija nebūtu vienreizējs ekonomisks risinājums, bet daļa no mērķtiecīgas ilgtermiņa stratēģijas šīs nozares atjaunošanai, stabilizēšanai un attīstīšanai Eiropā. Tādēļ ir svarīgi ņemt vērā pasākumus, kādus katra valsts gatavojas veikt. Es gribētu vērst jūsu uzmanību uz faktu, ka Bulgārija tikai daļēji var pieņemt priekšlikumus Regulas (EK) Nr. 1234/2007 grozīšanai. Mēs pieprasām, lai priekšlikuma projektā tiktu skaidri ierakstīts, ka iespējas pārvaldīt valsts piena kvotas paliks dalībvalsts ziņā. Ir svarīgi, lai tiktu saglabāta iespēja izvēlēties esošo piena kvotu izpirkšanas un pārdales shēmu saskaņā ar valsts rezervi. Mēs nevaram tik viegli atļauties aizkavēt maksājumu vai iekasēt maksājumu no ražotājiem, jo šajā nozarē Bulgārijā patlaban notiek modernizācija. Pretējā gadījumā bulgāru ražotāji nebūs konkurētspējīgi pat pēc 2015. gada.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Priekšsēdētāja kungs, pirmkārt, mēs, protams, esam apmierināti ar šiem jaunajiem risinājumiem, kas paredzēti lauksaimnieku, arī Polijas lauksaimnieku, atbalstam. Tomēr būtu arī jāatceras, ka, runājot par naudu, - mēs, protams, runājam par naudu - svarīgs ir veids, kādā nauda patlaban tiek sadalīta. Naudai būtu jānonāk pie tiem, kas visvairāk izjūt krīzes sekas, un es nepiekritīšu tādai politikai, ka visi saņem vienādu, tātad mazu, naudas summu, kā rezultātā mēs faktiski nepalīdzam nevienam.
<P>
Otrkārt, ja drīkst, es gribētu pieminēt pagātni, pirms pēc brīža pievēršos nākotnei. Esmu pārliecināts, ka mēs atceramies tos brīnišķos laikus pirms gada, kad lauksaimnieki par pienu saņēma labu samaksu. Tajā pašā laikā viņi saņēma lielas ES subsīdijas par piena nozares modernizāciju. Tādēļ ir svarīgi, ka mēs plānojam nākotni, kas pamatota uz šo pieredzi, un ka mēs izdarām secinājumus no savām kļūdām, jo kļūdas noteikti tika pieļautas. Tikpat svarīgi ir domāt par to, kā plānot šīs nozares attīstību, jo ir pieejamas gan tiešās subsīdijas, gan arī subsīdijas lauku apgabalu attīstībai. Turklāt mūsu rīcībā ir piena kvotu instruments.
<SPEAKER ID="472" NAME="Czesław Adam Siekierski" AFFILIATION="PPE">
(PL) Komisāres kundze, es gribētu jums pavaicāt šādu jautājumu - kādam nolūkam Komisija grib izlietot EUR 280 miljonus? Turpmākai pārstrukturizēšanai vai varbūt labāk, kā to vēlas 21 dalībvalsts, kapitāla iepludināšanai tirgū, tirgus mehānismiem? Lauksaimnieki faktiski grib naudu, ko izmantot mehānismu atbalstam. Pašlaik viņi nespēj paņemt papildu kredītus vai uzlabot ražīgumu. Šobrīd viņi nespēj turpināt modernizēšanu, jo viņi ir zaudējuši likviditāti. Viņi tagad nevēlas pirkt ledusskapjus vai slaukšanas ierīces, šis nav papildu ieguldījumu laiks. EUR 280 miljoni nav gluži līdzvērtīgi EUR 2, ko dod par Eiropas Savienībā saražotu tonnu piena.
<P>
Kad Eiropas Komisija ierosina tā saukto kvotu sistēmas pārvaldības mehānismu, ir skaidrs, ka tā patiesi grib ierobežot ražošanu. Mums jāpārdomā, vai tik mēs nebūsim tādas situācijas atkārtošanās liecinieki, kāda sekoja cukura tirgus reformai un izraisīja pašreizējās cukura piegādes problēmas. Vai tagad ir laiks ierobežojumiem attiecībā uz piena vai graudu ražošanu? Esmu pārliecināts, ka to mēs negribam.
<SPEAKER ID="473" NAME="Herbert Dorfmann" AFFILIATION="PPE">
(DE) Priekšsēdētāja kungs, komisāres kundze, esmu priecīgs, ka tikai pāris nedēļu pēc tam, kad šis Parlaments pieņēma rezolūciju par pienu, jūs iesniedzat veicamos pasākumus mūsu prasību izpildīšanai. Es piekrītu jūsu priekšlikumam attiecībā uz 186. pantu, ieskaitot laika ierobežojumu, kas man šķiet saprātīgs. Es arī atbalstu jūsu ierosinājumu diferencēt kvotu piešķiršanu.
<P>
Man jāsaka, ka priekšlikums par kvotu atpirkšanu izraisa manī apjukumu. Jūs pati nedēļām un mēnešiem ilgi atkārtojāt, ka pašreizējo krīzi neizraisīja kvotu sistēma, un, paturot to prātā, es personīgi neuzskatu, ka šis priekšlikums par kvotu atpirkšanu ir pilnībā loģisks. Visbeidzot es gribētu pateikt, ka ar to vēl nevar šo jautājumu pabeigt. Mums jāturpina veikt pasākumus, it īpaši attiecībā uz piena nozari grūtos apgabalos - kalnu apgabalos -, kur piensaimniecība ir vienkārši vienīgā alternatīva.
<SPEAKER ID="474" NAME="Elisabeth Köstinger" AFFILIATION="PPE">
(DE) Priekšsēdētāja kungs, komisāres kundze, dāmas un kungi, arī es gribētu sirsnīgi pateikties par EUR 280 miljoniem. Es patiesi ceru, ka visa šī nauda pirmām kārtām sasniegs mūsu 40 000 piena zemniekus Austrijā, jo tā viņiem ir ļoti vajadzīga. Jūs noteikti zināt, kāda situācija ir kalnu rajonos un kāda situācija ir mazajās ģimeņu saimniecībās.
<P>
Komisāres kundze, Austrija vienmēr ir nostājusies pret kvotu pakāpenisku atcelšanu. Labi, jūs esat izvēlējušies savu ceļu un pa to neatlaidīgi ejat. Mēs, protams, mēģināsim sagatavot tam savus lauksaimniekus un palīdzēt viņiem kā vien iespējams. Ar vislielāko piespiešanos es nespēju saprast jūsu priekšlikumu par kvotu brīvprātīgas izpirkšanas programmu. Ja mēs to piemērosim, tā beigsies ar tieši to kvotu vērtības un cenas pieaugumu, kuras jūs gribat pakāpeniski atcelt. Kā jums šķiet, kā mums to izskaidrot Austrijas lauksaimniekiem?
<SPEAKER ID="475" NAME="Mariann Fischer Boel">
Komisijas locekle. - Priekšsēdētāja kungs, uzmanīgi noklausoties šeit šī vakara diskusijas, man liekas, ka jums pēc dažām runām varbūt radies iespaids, ka šis ir pirmais pasākums, ko veicam, lai palīdzētu piena nozarei Eiropas Savienībā. Tas ir pilnīgi nepareizi. Es esmu pilnīgi pārliecināta, ka vismaz daži no jums zina, kas notiek kopš šī gada janvāra, kad mēs sākām piemērot valsts un privātās uzglabāšanas atbalsta shēmu. Mēs sākām tirgus intervenci un atjaunojām eksporta kompensācijas. Vasarā mēs veicām daudz dažādu pasākumu, un es domāju, ka mums vajadzētu sarīkot īpašu mācību stundu, lai pastāstītu šī Parlamenta jaunajiem deputātiem, kas tieši ir paveikts kopš pagājušā gada janvāra.
<P>
Runājot par konkrētiem punktiem attiecībā uz diviem šodienas priekšlikumiem, man atkal jāatkārto, ka kvotu atpirkšanas shēma nav jauna shēma. Dalībvalstis to jau lieto, kad tās grib palīdzēt konkrētiem piensaimniekiem pārtraukt šo nodarbošanos. Tas ir piedāvājums, un tieši tādēļ es to negribu padarīt par obligātu; tā ir iespēja palīdzēt zemniekiem pārtraukt šo uzņēmējdarbību. Kvotas, ko viņi izpērk, var paturēt valsts rezervē un vēlāk sadalīt, ja dalībvalstis tā vēlas. Šī bija diskusijas viena daļa.
<P>
Otra daļa, kas šodien izraisīja vislielāko interesi, ir 186. pants. Iemesls piena nozares iekļaušanai 186. pantā ir tas, ka mums jāspēj reaģēt ātri. Starp citu, es neredzu nekādu iemeslu tam, kādēļ piensaimniecību nevarētu iekļaut 186. pantā, jo gaļas nozarē ietilpstošās jomas tur jau ir iekļautas. Vispār tiem, kuri baidās, ka Komisija saņems "neaizpildītu čeku” un darīs ar to, ko vien gribēs, vajadzētu paturēt prātā, ka 186. pants normālos apstākļos izmantojams kā ļoti pozitīva shēma, ar kuras palīdzību, ātri reaģējot, ir iespējams palīdzēt grūtībās nonākušiem cilvēkiem. Tātad tas nav "neaizpildīts čeks”. Kā jūs jau zināt, par to notiks diskusijas Lauksaimniecības tirgu kopīgās organizācijas pārvaldības komitejā.
<P>
Es noklausījos jūsu domas par pilnvaru piešķiršanu īsākam periodam, proti, trim līdz četriem gadiem. Es uzskatu, ka tas būs šķērslis piensaimniekiem - bet es, protams, ieklausījos tajā, ko teicāt.
<P>
Tad vēl es domāju, ka apkārt dzirdamas daudzas kļūdainas idejas. Šie EUR 280 miljoni nav paredzēti pārstrukturizēšanai. Iekļaujot piena nozari 186. pantā, tiek vienkārši piedāvāta iespēja ļoti ātri izmaksāt šo naudu, jo pieņemot grozījumus ECOFIN novembra sanāksmē un parakstot 2010. gada budžetu, formalitātes būsim nokārtojuši. Tas nozīmē, ka mēs varēsim rīkoties nekavējoties, ko mēs nevarētu darīt, ja 186. pantā piena nozare nebūtu minēta. Tātad tā nav pārstrukturizēšana. Kā jau iepriekš teicu, grozījums dod iespēju dalībvalstij izmaksāt naudu vistrūcīgākajiem lauksaimniekiem no šī valsts budžeta.
<P>
Kā šī nauda būtu jāsadala? Es to skaidri pateicu - pamatojoties uz ražošanu. Es dzirdēju arī citas idejas, bet, ja mēs sāksim iekšējās diskusijas par to, kā sadalīt naudu, tad, es domāju, tās turpināsies līdz gada beigām, jo parādīsies tik daudz lielisku ideju, ka mēs nekad nevarēsim izveidot kopīgu nostāju šajā jautājumā.
<P>
Es atbildēšu uz dažiem konkrētiem jautājumiem. Es gribētu teikt, ka ražotāju organizācijas ir lieliska izvēle. Īstenībā šāda izvēle ir vajadzīga. Es to esmu nepārprotami pateikusi iepriekš plenārsēdē, konkrēti tad, kad diskutējām par augļu un dārzeņu programmu. Ja lauksaimnieki izniekos laiku un pūles, konkurējot cits ar citu, tā vietā, lai konkurētu ar spēcīgo mazumtirdzniecības nozari, es zinu, kuri būs uzvarētāji un kuri - zaudētāji. Tādēļ es saku - lūdzu, strādājiet kopā, lai kļūtu par spēcīgāku organizāciju visā pārtikas ķēdē.
<P>
Es pilnībā piekrītu jums, ka mūsu problēma ir globāla, ka mums ir viens miljards bada cietēju, kas nevar dabūt to, kas vajadzīgs, lai katru dienu varētu paēst. Tādēļ man bija sāpīgi skatīties, kā Eiropas lauksaimnieki izlaista pienu uz laukiem laikā, kad mēs saskaramies ar badu visā pasaulē. Tādi lauksaimnieki neveido labāko priekšstatu par Eiropas lauksaimniecību.
<P>
Jāsaka, ka mani ļoti iespaidoja tas, kā divi deputāti - Bové un Häusling kungi - saskaņoja savu uzstāšanās laiku. Es ļoti uzmanīgi vēroju, kā tas notika. Es nezinu, vai tā ir jauna procedūra Parlamentā, kad viens runātājs var aizvietot otru, kurš tajā laikā dodas runāt pie brīvā mikrofona? Es teiktu, ka tas bija ļoti gudri paveikts.
<P>
(Aplausi)
<SPEAKER ID="476" NAME="Priekšsēdētājs">
Debates par šo jautājumu tiek slēgtas.
<P>
Balsojums notiks ceturtdien.
<P>
Rakstiskas deklarācijas (Reglamenta 149. pants)
<SPEAKER ID="477" NAME="Luís Paulo Alves  " LANGUAGE="PT">
Komisāres kundze, tā kā esam ilgi cīnījušies, lai Komisija šos pasākumus iesniegtu, mēs nevaram noraidīt nevienu jūsu pienesumu, ko jūs mums varat dot šajos piensaimniekiem un viņu ģimenēm ļoti grūtajos laikos. Diemžēl Komisija nav steigusies, lai rīkotos. Tā sāka rīkoties tikai tad, kad sastapās ar intensīvu piensaimnieku, Eiropas Parlamenta un 21 dalībvalsts spiedienu. Es atzīmēšu šādus punktus par jūsu iesniegtajiem pasākumiem.
<P>
1. EUR 280 miljonu vērtais fonds ir pārāk mazs, salīdzinot EUR 600 miljoniem, ko par nepieciešamu summu vienprātīgi uzskatīja Lauksaimniecības un lauku attīstības komiteja, kurai ir gan tehniskā, gan politiskā pieredze šajos jautājumos. Šo politisko paziņojumu apstiprināja pats Parlaments. Tādēļ mēs nevaram uzskatīt par pietiekamu tādu summu, kas ir vairāk nekā uz pusi mazāka par to, ko Parlaments uzskatīja par nepieciešamu tikai pirms mēneša.
<P>
2. Piena iekļaušana 186. pantā dod Komisijai operatīvu instrumentu, ko var nekavējoties piemērot, bet tas nenozīmē, ka Parlaments vairs nevarēs kontrolēt šo jautājumu. Mums tomēr ir vajadzīgi instrumenti tirgus regulēšanai. Mums jāsaglabā kvotu sistēma un jāievieš pārredzamība piena tirdzniecības ķēdē. Būs neiespējami atjaunot un nodrošināt stabilitāti Eiropas lauku apvidos, ja nebūs šo divu instrumentu.
<SPEAKER ID="478" NAME="Béla Glattfelder  " LANGUAGE="HU">
Es atzinīgi vērtēju Eiropas Komisijas ierosinātos pasākumus, lai palīdzētu Eiropas piensaimniekiem. Tomēr šie pasākumi var vienīgi atvieglot krīzes radītās problēmas, bet nevar krīzi pilnībā apturēt. Lai to panāktu, būtu jāatmet lēmumi par piena kvotu palielināšanu. Tomēr ne Eiropas Komisija, ne Mariann Fischer Boel personīgi nav gatavas atzīt nepareizi pieņemtos lēmumus. Es piekrītu Eiropas zemnieku prasībai izbeigt kvotu palielināšanu.
<P>
Es arī iebilstu pret kvotu sistēmas paredzēto pakāpenisko atcelšanu līdz 2015. gadam. Es piekrītu Eiropas lielākās lauksaimnieku organizācijas COPA-COGECA viedoklim, ka arī pēc 2015. gada piena tirgus procesi ir jāregulē. Svarīgākais, kas jāiemācās no pašreizējās krīzes, ir tas, ka piena tirgus procesi ir jāregulē. Ja to nedarīsim, tad cenas kļūs neprognozējamas. Eiropas piena ražotāji nedrīkst ciest zaudējumus, ko izraisījusi cenu nestabilitāte plašā mērogā.
<P>
Runājot par pašreizējiem ārkārtas pasākumiem, es gribētu pievērst uzmanību faktam, ka minimālo subsīdiju palielināšana no EUR 7500 līdz EUR 15 000 var izraisīt problēmas tajās dalībvalstīs, kurās ir grūtāki budžeta apstākļi. Es raizējos, ka tajās dalībvalstīs, piemēram, Ungārijā, valdības nenodrošinās maksimālu atbalstu. Tādēļ šo valstu lauksaimnieki var nonākt pat vēl nelabvēlīgākā konkurences situācijā.
<P>
Es esmu drošs par to, ka 2010. gada balsojumā par budžetu, kas notiks ceturtdien, Eiropas Parlaments atbalstīs ierosināto grozījumu, ko ir iesnieguši daudzi deputāti, ieskaitot mani, un kurā paredzēts lielāks atbalsts skolu piena programmām.
<SPEAKER ID="479" NAME="Marine Le Pen  " LANGUAGE="FR">
Eiropas Komisija, atsaucoties uz piena ražotāju nedēļām ilgajām manifestācijām, lai mēģinātu glābt savu krīzes skarto nozari, ir atbildējusi ar EUR 280 miljonu vērta piena fonda radīšanu. Tādēļ Fischer Boel kundze, nedēļām ilgi izliekoties manifestācijas nemanām, galu galā ir negribīgi padevusies tuvu bankrotam esošo izmisušo zemnieku spiedienam. Tomēr šis finanšu pasākums ir nožēlojams un iecerēts, lai ražotājus nomierinātu tikai uz brīdi. Tas nekādi neatrisinās nozares problēmu, kuras risinājums ir plānotā piena kvotu sistēmas izbeigšana. Piena ražotājiem nav vajadzīga žēlastības naudas izdale, viņi grib, lai tirgus procesi tiktu regulēti, lai viņi var pārdot savu pienu par cenām, kas ļauj viņiem par savām pūlēm dzīvot cilvēka cienīgu dzīvi un nodrošināt saviem bērniem nākotni. Ar savu iecirtīgo vēlēšanos uzspiest brīvas un taisnīgas konkurences dogmu Eiropas Savienība atstās tūkstošiem lauksaimnieku tikai un vienīgi tirgus likumu žēlastībā. Šis ir tas pats ultraliberālisms, kas katru mēnesi padara par bezdarbniekiem tūkstošiem rūpniecībā strādājošo cilvēku. Šī asinspirts tagad ir steidzami jāizbeidz.
<SPEAKER ID="982" NAME="Csaba Sándor Tabajdi  " LANGUAGE="HU">
Es atzinīgi vērtēju vienošanos, ko principā ir panākuši lauksaimniecības ministri Luksemburgā savā padomes sanāksmē par EUR 280 miljonu vērta īpaša atbalsta piešķiršanu piena nozarei. ES līmenī šī atbalsta summa papildus dod vienu centu par litru piena, kas ir absolūti nenozīmīgs atbalsts. Pēc vairāku mēnešu drosmīgās pretošanās Eiropas Komisija mazliet padevās lauksaimnieku, 21 dalībvalsts, ieskaitot Ungāriju, un Eiropas Parlamenta spiedienam, kurš jau pagājušās pirmdienas neoficiālajā sanāksmē Briselē prasīja papildu līdzekļus šai nozarei. Neskatoties uz novēlotajiem pasākumiem Eiropas Savienībā, Ungārijas valdība ātri rīkojās, lai atbalstītu piena zemniekus, un, ņemot vērā pieejamos budžeta līdzekļus, izdarīja visu, lai viņiem palīdzētu. Ungārija palīdzēja piena nozarei, izmantojot visu summu, ko var piešķirt kā daļu no lauku attīstības līdzekļiem un Eiropas Ekonomikas attīstības programmas. Līdztekus Ungārijai vēl tikai Latvijai un Maltai ir šādi izcili rādītāji. Ungāru piensaimnieki tiešā veidā saņems aptuveni EUR 3,3 miljonus no EUR 280 miljonu lielās dotācijas, kas ir aptuveni HUF 890 miljoni. Ungārijas valdība var brīvi lemt, kā izlietot šo naudu. Komisija tikai deva ierosinājumu, ka vistrūcīgākajiem ražotājiem jāpiešķir šis īpašais atbalsts, un tāds pats ir Ungārijas mērķis. Pēc 2010. gada budžeta apstiprināšanas šī summa tiks izmaksāta nākamā gada sākumā.
<CHAPTER ID="003">
Īstenošanas pasākumi (Reglamenta 88. pants) (sk. protokolu)
<CHAPTER ID="022">
Izejvielu un preču tirgus (debates) 
<SPEAKER ID="096" NAME="Priekšsēdētājs">
Nākamais punkts ir ziņojums, ko Starptautiskās tirdzniecības komitejas vārdā sagatavoja J. Holm, par izejvielu un preču tirgu.
<SPEAKER ID="097" NAME="Jens Holm">
referents. - (SV) Dāmas un kungi, vispirms liels paldies visiem "ēnu” referentiem par viņu ciešo sadarbību.
<P>
Mēs visi esam redzējuši attēlus ar ainām, ko veicināja nesenais pārtikas deficīts. Lauksaimniecības preču cenas ir dramatiski palielinājušās ļoti īsā laikā ne tikai pārtikas produktiem. Tas ir bijis iznīcinošs trieciens daudzām attīstības valstīm, kas ir ārkārtīgi atkarīgas no pārtikas importa un kas jau atradās ārkārtējā situācijā. Cerēsim, ka šis ziņojums par izejvielu starptautisko tirdzniecību palīdzēs mazināt dažas no šīm problēmām. Galu galā mēs esam apņēmušies izskaust badu un nabadzību, piekrītot tā sauktajiem tūkstošgades mērķiem. ANO ģenerālsekretārs Ban Ki-moon nesen brīdināja, ka palielinātās pārtikas cenas apdraud tūkstošgades mērķu vissvarīgāko uzdevumu, proti, samazināt uz pusi nabadzību pasaulē. Tādēļ ir īstais laiks veikt steidzamus pasākumus.
<P>
Jo īpaši nesenā pārtikas krīze ir parādījusi, ka visas izejvielas nav pārtika. Ja nav iespējams izpildīt pat tādu elementāru prasību kā nodrošināt, lai cilvēki ir paēduši, tad daiļrunība par attīstību nav neko daudz vērta. Tādēļ mums ir jābūt uzmanīgiem, padarot pārtiku par tādu pašu starptautiskās tirdzniecības preci kā jebkura cita. Pasaules attīstības valstis pat bija spiestas atcelt ierobežojumus savās pārtikas politikās un pārorientēties no ražošanas valsts vajadzībām uz ražošanu eksporta vajadzībām. Tā ir SVF, Pasaules Bankas, ASV un arī ES politika, ieviešot šīs prasības. Atceļot aizsardzības tarifus un subsīdijas, daudzas attīstības valstis ir kļuvušas ārkārtīgi neaizsargātas pret pārtikas un izejvielu cenu straujajām svārstībām. Paņemsim par piemēru Haiti, kas līdz šim bija pašpietiekama rīsu audzēšanā. 1995. gadā Starptautiskais Valūtas fonds piespieda šo valsti samazināt savus rīsu tarifus. Haiti lielos apjomos tika ievesti valsts subsidēti rīsi no ASV, un vietējā ražošana sabruka. Šobrīd trīs ceturtdaļas no visiem Haiti patērētajiem rīsiem tiek ievesti no ASV.
<P>
Es ceru, ka ziņojums var dot mums instrumentus, lai risinātu problēmas un izaicinājumu, ko rada neskaidrā izejvielu tirdzniecība. To jautājumu skaitā, uz kuriem mēs koncentrējamies ziņojumā, ir atbalsts attīstības valstīm, dažādojot to ekonomikas, lai tās varētu atbrīvoties no situācijas, kad tās eksportē tikai vienu vai divas izejvielas, un virzītos pretim uzlabotiem ražošanas veidiem, kas iekļauj vairāk apstrādātus produktus. Tāpat mēs uzsveram elastīguma nozīmi attīstības politikā. Šīm valstīm ir jāparedz rīcības joma, lai attīstītu iespējas un ekonomikas politikas instrumentus, piemēram, to vietējās lauksaimniecības attīstības atbalstam. Tāpat mēs pieprasām, lai Eiropas Komisija pārskata FLEX finanšu shēmu, kuras mērķis ir stabilizēt izejvielu cenas. Tāpat mēs izskatām izejvielu vienlīdzības dimensiju jeb drīzāk tās trūkumu. Ir ārkārtīgi svarīgi, lai mēs vienmēr ņemtu vērā dzimu jautājumu sarunās par starptautiskiem tirdzniecības nolīgumiem.
<P>
Šajā ziņojumā arī ņemta vērā godīga tirdzniecība. Godīgu tirdzniecību var izmantot kā instrumentu, atbalstot mazos ražotājus attīstības valstīs un pastiprinot spiedienu, lai paaugstinātu sociālos un vides standartus šajās valstīs. Mēs aicinām visas ES iestādes piemērot godīgas tirdzniecības principu savos publiskajos konkursos un iepirkuma politikās.
<P>
Tāpat mēs ņemam vērā jautājumu par arvien lielāko dzīvnieku izcelsmes produktu patēriņu, tas ir, arvien lielāko pieprasījumu pēc gaļas un piena produktiem, kas savukārt paaugstina pieprasījumu pēc graudiem, barojot dzīvniekus, tā vietā, lai pabarotu cilvēkus.
<P>
Tāpat tiek izskatīti daudzi citi jautājumi. Visbeidzot, man jāsaka, ka šis darbs ir atklājis patieso situāciju ES. Lai gan no savas puses mēs esam centušies risināt attīstības valstu vajadzības un apstākļus, Eiropas rūpniecība ar savu pārstāvju Eiropas Parlamentā palīdzību ir centusies mainīt uzsvaru uz uzņēmējdarbības organizāciju īstermiņa komercinteresēm, iegūstot stabilu piekļuvi lētām izejvielām.
<P>
Es mudinu visus apstiprināt Kreiso, Sociālistu un Zaļo grupu iesniegtos grozījumus. 20. un 21. grozījums ir īpaši svarīgi. Tādā veidā mēs varam līdzsvarot ziņojumu, lai iegūtu stabilāku attīstības dimensiju.
<SPEAKER ID="098" NAME="Janez Potočnik">
Komisijas loceklis. - Priekšsēdētāja kungs, es vēlētos pateikties Parlamentam par izdevību pārrunāt piekļuvi izejvielām, kas ir būtisks jautājums Eiropas Savienības darba kārtībā, īpaši ņemot vērā mūsu konkurētspējas darba kārtību. Es gribētu vispirms pateikties referentam un "ēnu” referentiem par ziņojumu, kurā ir izskatītas tādas jomas kā klimata pārmaiņas, nabadzības apkarošana un attīstība.
<P>
Attīstība patiešām ir galvenais jautājums šajā kontekstā. Tādēļ es īsumā pievērsīšos attīstības problēmām, pirms izskatīt mūsu intereses un rīcību attiecībā uz tādu pasākumu izplatīšanos, kas ierobežo piekļuvi izejvielām.
<P>
Nabadzības apkarošana un attīstība, kā arī pārtikas drošība ir galvenie jautājumi Komisijas darba kārtībā. Jūs labi zināt, ka Eiropas Savienība ir lielākā attīstības finansējuma sniedzēja pasaulē. Arī īpašajā izejvielu jomā Komisija ir uzsākusi vairākas uz attīstību orientētas programmas: piemēram, ar FLEX palīdzību, Komisija atbalsta to attīstības valstu budžetus, kurām ir samazinājušies ar eksportu saistītie nodokļu ieņēmumi.
<P>
Komisija arī veicina pārskatāmu tādu nodokļu ieņēmumu pārvaldību, ko rada izejmateriālu un dabas resursu izmantošana ar tādu vairāku iniciatīvu palīdzību kā EITI, Kimberlijas process un FLEGT programma. Es gribētu pieminēt arī mūsu "Viss, izņemot ieročus” programmu, kas piešķir beznodokļu pieeju visa veida produktu (izņemot ieročus) importam no vismazāk attīstītajām valstīm, ļaujot tām ieviest dažādību savā eksporta preču klāstā.
<P>
Tagad es atgriezīšos pie galvenā jautājuma, kas skar tirdzniecības perspektīvu. Lai tirgotos, ir vajadzīgas divas puses. Mums ir vajadzība gan importēt, gan eksportēt. Tāpēc ir svarīgi nodrošināt, lai piekļuve izejvielām trešās valstīs netiktu nepamatoti deformēta ar kvotām, eksporta nodevām un eksporta aizliegumiem.
<P>
Diemžēl šobrīd tas tā nav. Gluži pretēji, palielinās trešo valstu vēlme ieviest eksporta ierobežojumus. Mēs esam īpaši noraizējušies par dažām lielākajām jaunajām ekonomikām, kam šie ierobežojumi ir daļa no viņu agresīvās rūpniecības politikas mērķiem. Atļaušos uzsvērt, ka mēs nekoncentrējamies uz nabadzīgākajām attīstības valstīm, bet drīzāk uz lielām jaunajām ekonomikām.
<P>
Šo valstu pieņemto pasākumu rezultātā tiek deformēta konkurence pasaules līmenī, kas nodara kaitējumus Eiropas rūpniecībai. Diemžēl problēma kļūst arvien nopietnāka. Līdz šim vismaz 20 valstis ir veikušas pasākumus, kas ietekmē Eiropas Savienībai nozīmīgu eksportu. Mēs esam saskaitījuši vairāk nekā 450 ierobežojumus attiecībā uz dažādām izejvielām. Tieši vai netieši ir skarta lielākā daļa, ja ne visas, Eiropas rūpniecības nozares.
<P>
Ko mēs varam darīt šajā situācijā? Līdz šim izdarītais pierāda, ka nav ātra risinājuma, neskatoties uz to, ka eksporta aizliegumu atcelšana jau ir būtisks jautājums mūsu darbakārtībā, vai tas būtu divpusējos brīvas tirdzniecības nolīgumos, vai Pasaules Tirdzniecības organizācijā, bet mēs turpināsim strādāt.
<P>
Pirmkārt, būs svarīgi izstrādāt vispārēju stratēģiju piekļuvei izejvielām. Šajā sakarā Komisija strādā pie paziņojuma, kurā būs svarīgs tirdzniecības elements. Jebkurai šādai stratēģijai acīmredzami ir pilnībā un saskaņoti jāizskata visas politikas jomas, tostarp kritiskie jautājumi, piemēram, par pārtikas drošību, attīstību un vidi.
<P>
Būs maksimāli jāizmanto visi līdzekļi. Tādēļ ilgtspējīgā un saskaņotā politikā par piekļuvi izejvielām būtu apvienots: pirmkārt, sarunas, kas nodrošina starptautiskos pienākumus PTO un divpusējā kontekstā; otrkārt, PTO noteikumu un pašreizējo nolīgumu realizēšana; un, treškārt, tādi nesaistoši pasākumi kā dialogs un apvienību veidošana. Lai gan neviens no šiem elementiem nav jauns, tieši šo pasākumu apvienošana un saskaņotā izmantošana noteiks to ietekmi. Tas tiks pārrunāts šī gada konferencē ar ieinteresēto pušu piedalīšanos.
<P>
Ņemot vērā to, cik svarīga ir piekļuve izejvielām, Komisija atzinīgi vērtē Parlamentā notiekošās diskusijas par šo jautājumu. Komisija īpaši atzinīgi vērtē ziņojuma pirmā projekta grozījumus. Tagad ziņojumā ir skaidrāk uzsvērts šī jautājuma nozīmīgums. Tajā ir ierosināti veidi, kā risināt šo jautājumu konstruktīvā veidā, piemēram, realizējot nolīgumus un risinot sarunas ar partnervalstīm. Mēs esam gatavi pilnībā sadarboties ar Parlamentu, izstrādājot un īstenojot mūsu turpmāko stratēģiju.
<SPEAKER ID="099" NAME="Daniel Caspary">
PPE-DE grupas vārdā. - (DE) Priekšsēdētāja kungs, komisār, es priecājos, ka jūs atradāt laiku, lai šodien šeit ierastos, J. Potočnik. Mēs redzam, ka komisārs P. Mandelson kārtējo reizi ir izvēlējies doties uz kādu svarīgu konferenci citā pasaules malā tā vietā, lai ar mums Parlamentā pārrunātu būtiskus jautājumus par Eiropas rūpniecības politiku. Iedomājieties manu gandarījumu, dzirdot, kā jūs izklāstāt jautājumu daudz labāk un ar lielāku skaidrību un iztēli nekā mūsu tirdzniecības komisārs jebkad to būtu varējis izdarīt.
<P>
Es ļoti priecājos par mūsu komitejā notikušo apspriežu rezultātiem, jo es baidos, ka referents savā sākotnējā projektā, paužot noderīgās domas par attīstības valstīm, ir pilnībā aizmirsis par Eiropas rūpniecības interesēm. Starptautiskās tirdzniecības komitejā mēs ziņojumā iekļāvām jaunu pirmo daļu, izskatot mūsu rūpniecības politikas intereses. Šo interešu būtība patiešām ir kļuvusi pilnīgi skaidra. Mums ir enerģiski jākoncentrējas uz to, lai piegādātu izejvielas Eiropas rūpniecībai. Kā komisārs pamatoti apgalvoja, mēs saskaramies ar milzīgām grūtībām šajā sakarā.
<P>
PTO sistēmā mums ir steidzami vajadzīgi labāki noteikumi, kas būtu paredzēti, lai pēc iespējas vairāk izskaustu tirdzniecību izkropļojošus pasākumus, piemēram, eksporta nodevas. Mums ir vajadzīga brīva piekļuve izejvielām pasaules tirgū. Tas nav pieņemami, ka tādas valstis kā Ķīna ļaunprātīgi izmanto izejvielas kā politisku instrumentu.
<P>
Mums ir jādara viss iespējamais ne tikai daudzpusējās sarunās, bet arī mūsu divpusējās sarunās, lai nodrošinātu patiešām atvērtu piekļuvi izejvielu tirgiem. Tas, ka Komisija atkāpās sarunās par Ukrainas iestāšanos PTO un zināmā mērā pieļāva eksporta nodevu piemērošanu, ir nepieņemami un rāda sliktu piemēru. Tāpat nebija pieņemami, ka mēs apstiprinājām divējādo cenu saistībā ar Saūda Arābijas iestāšanos PTO, kas ir radījis nopietnas grūtības mūsu Eiropas petroķīmijas rūpniecībai. Tāpat man nav lielu cerību, kad es redzu, kas šobrīd notiek attiecībā uz Krievijas pievienošanos PTO, un es gribētu, lai Komisija visiem spēkiem censtos nodrošināt, ka netiek ieviesti papildu tirdzniecību kropļojoši pasākumi.
<P>
Es vēlētos vēlreiz sirsnīgi pateikties visiem saviem komitejas kolēģiem par šo ziņojumu. Es ceru, ka mēs to pārāk neizmainīsim rītdienas plenārsēdes balsojumā.
<SPEAKER ID="101" NAME="Francisco Assis">
PSE grupas vārdā. - (PT) Es vēlētos sākt, apsveicot referentu. Problēmu, kas pašlaik veidojas attiecībā uz piekļuvi izejvielām, iemesls galvenokārt ir tādas strukturālās izmaiņas to attiecīgajos tirgos, kuras ir saistītas ar izmaiņām starptautiskajā ekonomikā.
<P>
Kādreiz izejvielu tirgus attīstījās cikliskā veidā, pārejot no galēja deficīta periodiem uz nepietiekamu piegāžu periodiem un dažkārt sasniedzot līdzsvaru. Šķiet, ka šobrīd mēs sastopamies ar jaunu strukturāli nepietiekamu piegāžu situāciju, kas lielā mērā ir radusies pēkšņa pieprasījuma palielinājuma rezultātā, ko veicināja straujais industrializācijas un urbanizācijas progress vairākās attīstības valstīs.
<P>
Ir skaidrs, ka centieni ir jāizdara piemērotā forumā, jo īpaši Pasaules Tirdzniecības organizācijā, sasniedzot vienprātību, lai veicinātu piekļuvi izejvielām. Tomēr, to darot, mēs nedrīkstam aizmirst par citiem svarīgiem jautājumiem: tagad mums ir jauna situācija šajos tirgos gan attiecībā uz pārtikas produktiem, gan enerģiju. Tādēļ Eiropas Savienībā mums, lielākajiem izejvielu importētājiem, ir jārisina šis jautājums īpaši rūpīgi. No vienas puses, mums ir jāņem vērā ietekme, kāda tam var būt visā pasaulē, jo tas var radīt pārlieku lielu spiedienu uz izejvielu patēriņu ar ļoti negatīvām sekām uz vidi un ekonomiku, kā arī sociālās organizēšanas sekām attīstības valstīs, kamēr, no otras puses, mums arī jāraugās pašiem uz savu situāciju un jāizprot pašiem savas grūtības.
<P>
Tas rada divus šķietami būtiskus jautājumus. Viens no šiem jautājumiem ir saistīts ar mūsu vajadzību pārskatīt pašiem savu ekonomiskās attīstības modeli, jo tas nav savienojams ar situāciju, kad izejvielas tiek izmantotas pārlieku lielos apjomos. Otrais jautājums liek domāt, ka mums ir jāpievērš lielāka uzmanība lietišķajiem zinātniskajiem pētījumiem, lai nodrošinātu lielāku novatorismu, lai veicinātu izejvielu pārstrādi un rastu atbildes uz jaunajām problēmām, ko šīs strukturālā piegāžu nepietiekamība mums rada.
<SPEAKER ID="102" NAME="Zbigniew Zaleski" AFFILIATION="PPE-DE">
(PL) Daba ir nevienmērīgi sadalījusi savas bagātības pasaulē - izejvielas zem zemes, pārtikas produktus un kokus uz zemes virsmas un zivis ūdenī. Cilvēku vajadzības ir vienādas, bet šo vajadzību apmierināšanai ir vajadzīga solidaritāte resursu izmantošanā un to sadalē ar starptautiskās tirdzniecības palīdzību. J. Holm ziņojumā ir paustas daudzas domas par šo jautājumu. Es vēlētos uzsvērt dažus punktus, turpinot D. Caspary aizsākto.
<P>
Pirmkārt, ierobežoto resursu saprātīga izmantošana. Es atkārtoju: ierobežoto resursu.
<P>
Otrkārt, izejvielu aizsardzība pret konfiskāciju, pret nabadzīgo valstu neokoloniālo ekspropriāciju, jo īpaši Āfrikā. Mums nav nekādas pārredzamības attiecībā uz šādu izejvielu tirdzniecību, kurā ir iesaistīta Ķīna un noteiktas citas valstis.
<P>
Treškārt, šādu izejvielu tirdzniecības mērķim ir jābūt nabadzīgo valstu attīstībai. Tas ir mūsu galvenais mērķis. Ieguvējiem ir jābūt iedzīvotājiem, ne tikai iestāžu pārstāvjiem vai lieliem starptautiskiem uzņēmumiem.
<P>
Ceturtkārt, ES izejvielu politikai ir jānodrošina, ka ES nekļūst, piemēram, par Krievijas ķīlnieku gāzes gadījumā un, iespējams, nākotnē par Brazīlijas ķīlnieku cukura gadījumā.
<P>
Piektkārt, visi partneri ir absolūti atbildīgi attiecībā uz jūras resursu izmantošanu. Kā mēs zinām, vairākām zivju sugām draud iznīcība tāpat kā Āzijas un Amazones mežiem.
<P>
Nobeigumā, priekšsēdētājas kundze, brīvas un taisnīgas tirdzniecības lozungam ir jābūt atbildībai par ierobežoto dabas resursu izmantošanu, lai turpmākajām paaudzēm būtu piekļuve izejvielām, kas vajadzīgas cilvēku izdzīvošanai. Līdzīgi nabadzīgajām valstīm ir jāpalīdz attīstīt tehnoloģija, kas vajadzīga galveno pārtikas produktu ražošanai. Un šajā sakarā Eiropa var daudz ko darīt.
<SPEAKER ID="103" NAME="Marusya Ivanova Lyubcheva" AFFILIATION="PSE">
(BG) Priekšsēdētājas kundze, komisār, paturot prātā lomu, kādu tirdzniecība pilda globalizētajā pasaulē, mums ir jāatbalsta centieni, lai veicinātu taisnīgu tirdzniecību, un visas iniciatīvas, kuras veicina ilgtspējīgu ekonomisko attīstību.
<P>
Izejvielu cenas ietekmē tirgus attīstību, un vairākos gadījumos tām ir negatīva ietekme uz ekonomisko attīstību, jo īpaši valstīs, kurās ir nepietiekami izejvielu krājumi. Tas ietekmē vispārējo tirgus situāciju un izejvielu pieejamību.
<P>
Sagaidāmās augstās naftas un elektrības cenas var mazināt ar efektīvām tehnoloģijām gan izejvielu iegūšanā, gan apstrādē, un tās ir jāmazina šādā veidā. Jauninājumu efektivitāte un īstenošana, kā arī spēcīgas pētniecības nozares uzturēšana nosaka panākumu līmeni, uzlabojot tirgus situāciju un koncentrāciju, kā arī stiprinot dažādošanu un enerģodrošību.
<P>
Runājot par lauksaimniecības produktu tirdzniecību, uzmanība ir jākoncentrē uz to, lai mazinātu spiedienu uz ražotājiem, ko rada līdzsvara trūkums starp lauksaimniecības produktu iepirkuma cenām no zemniekiem un to mazumtirdzniecības cenu līmeņiem. Tas kropļo tirgu, bet tas arī norāda, ka tirgum ir sava sociāla cena.
<SPEAKER ID="104" NAME="Glyn Ford" AFFILIATION="PSE">
Priekšsēdētājas kundze, man ir prieks runāt par J. Holm ziņojumu par izejvielu un preču tirdzniecību. Pagājušajā mēnesī man bija izdevība Parlamenta vārdā piedalīties ANO XII Konferencē par tirdzniecību un attīstību (UNCTAD), kas notika Akrā. Šajā konferencē izskanēja prasība palīdzēt pasaules nabadzīgajām valstīm.
<P>
Strauji palielinošās pārtikas cenas arvien vairāk izraisa nemierus uz ielām, un mums ir vajadzīga jauna pieeja, lai atrisinātu šo situāciju. Jaunās krīzes rezultātā vienas dienas laikā var iet bojā vairāk cilvēku, nekā ir miruši no terorisma sešu gadu laikā kopš 11. septembra notikumiem. Politiķi un valdības varbūt vēl nav pamanījuši, bet pasaules nabadzīgo valstu iedzīvotāju bērni arvien biežāk cieš badu. Ietekme būs īpaši spēcīga Āfrikā, kur pēdējā gada laikā preču cenas ir vairāk nekā dubultojušās un turpina strauji palielināties spekulāciju, deficīta un mainīgo ražošanas modeļu rezultātā. Galvenie iemesli ir Austrumāzijas arvien lielākais pieprasījums un nespējas ieguldīt lauksaimniecībā piegādes sekas. Klimata pārmaiņas, kas izpaužas kā plūdi, sausuma periodi un rekordaugsta temperatūra, tikai pasliktina situāciju, jo īpaši pasaules nabadzīgākajās valstīs. Tādēļ es ceru, ka mēs pieņemsim šo rezolūciju.
<SPEAKER ID="105" NAME="Georgios Papastamkos" AFFILIATION="PPE-DE">
(EL) Priekšsēdētājas kundze, piekļuve izejvielām ir patiešām izšķiroši svarīga Eiropas ekonomikai un konkurētspējai. Tas tā ir jo īpaši tāpēc, ka ES lielā mērā ir atkarīga no izejvielu importa no trešām valstīm.
<P>
Tādu šķēršļu novēršanai, ko trešās valstis ir uzlikušas ES piekļuvei izejvielu tirgiem, ir jābūt prioritātei. Tas attiecas uz pašreizējām PTO sarunām un sarunām, kas tiek risinātas par divpusējiem brīvās tirdzniecības nolīgumiem.
<P>
Visbeidzot, priekšsēdētājas kundze, dāmas un kungi, es uzskatu, ka atbalsta mehānismi un zinātības nodošana attīstības valstīm ir vajadzīga, lai nodrošinātu izejvielu un dabas resursu uzticamu, pārredzamu pārvaldību.
<SPEAKER ID="106" NAME="Stavros Arnaoutakis" AFFILIATION="PSE">
(EL) Priekšsēdētāja kundze, komisār, tas ir pašsaprotams, ka Eiropas uzņēmumu konkurētspēja lielā mērā ir atkarīga no izejvielu piegādes. Tādēļ mums šobrīd ir vajadzīga integrēta stratēģija, lai nodrošinātu piekļuvi pasaules tirgiem. Tas palīdzēs nodrošināt starptautisko sadarbību, likumīgu konkurenci, taisnīgu tirdzniecību un ierobežojumu ievērošanu, pamatojoties uz nopietniem attīstības stimuliem mazāk attīstītajās valstīs. Tāpat tā palīdzēs veicināt ieguldījumus videi nekaitīgas tehnoloģijas pētniecībā un izstrādē, kā arī pārstrādē.
<P>
Mūsu mērķim ir jābūt ES ilgtspējīgai attīstībai, kā arī solidaritātei ar pasaules nabadzīgākajām valstīm.
<SPEAKER ID="107" NAME="Brian Crowley" AFFILIATION="UEN">
Priekšsēdētājas kundze, es vēlētos pateikties referentam par darbu, ko viņš ir veicis pie šī ziņojuma. Es tajā saskatu trīs galvenos elementus.
<P>
Pirmkārt, izejvielu un preču tirgū pastāv pasaules līmeņa konkurence. Mums ir jāapzinās Eiropas līmenī, ka mums ir jābūt labāk situētiem, lai slēgtu divpusējus nolīgumus un divpusējus darījumus, ja mēs vēlamies iegūt piekļuvi šīm precēm.
<P>
Acīmredzami sarunas par starptautisko tirdzniecību ir ļoti svarīgas attiecībā uz ilgtermiņa attīstību, bet papildu līdzekļus var iegūt, izmantojot mūsu ekonomiskās partnerattiecības ar attīstības valstīm. Tāpat es brīdinu, ka atteikšanās no noteiktām tiesībām starptautiskās tirdzniecības sarunās par īstermiņa piekļuvi izejvielām un precēm var nopietni kaitēt mūsu rūpniecībai Eiropas Savienībā un jo īpaši mūsu lauksaimniecībai.
<P>
Visbeidzot, kā mūsu kolēģis iepriekš teica, taisnīgums ir vissvarīgākais apsvērums. Mums šobrīd ir jāiegulda attīstības valstīs, lai ļautu tām sasniegt rezultātus ne tikai šogad un nākamgad augsto naftas un gāzes cenu dēļ, bet arī pēc 20 gadiem. Tas ir jāsaista ar ieguldījumiem šo valstu izglītības sistēmā un veselības aprūpē iedzīvotāju interesēs, lai ilgtermiņā apturētu turpmākās problēmas.
<SPEAKER ID="108" NAME="Janez Potočnik">
Komisijas loceklis. - Priekšsēdētājas kundze, es vēlētos pateikties cienījamajiem deputātiem par viņu iejaukšanos. Viņi visnotaļ skaidri izteicās par izaicinājumiem, ar ko mēs saskaramies. Tāpat ir diezgan skaidrs, no vienas puses, ka mums ir jānodrošina mūsu darba līdzsvarota attīstība, tādējādi īpaši koncentrējoties uz nabadzīgākajām valstīm un nodrošinot taisnīgums, par ko runāja B. Crowley; no otras puses, mums ir arī jānodrošina taisnīgus tirdzniecības noteikumus mūsu rūpniecības piekļuvei izejvielām. Tā ir taisnība, ka Eiropas Savienība ir lielākais izejvielu importētājs, un tas tā būs arī turpmāk.
<P>
Mēs šobrīd saskaramies ar lielāku konkurenci savos piegādes tirgos, kā arī ar arvien lielākām cenām vairāku jauno ekonomiku radītās paaugstinātās konkurences dēļ. Tajā pašā laikā šīs jaunās ekonomikas palielina šķēršļus piekļuvei viņu izejvielām, tādējādi izkropļojot konkurenci. Tāpēc taisnīga piekļuve izejvielām pārskatāmos apstākļos ir galvenais elements mūsu globālās konkurētspējas stratēģijā.
<P>
Komisijas iecere ir tuvāko gadu laikā izmantot visus pieejamos instrumentus, lai nodrošinātu pastāvīgu izejvielu piegādi mūsu rūpniecībai. Tā rīkojoties, mēs īstenosim visaptverošu un līdzsvarotu stratēģiju. Kā Parlaments pareizi uzsver, šai stratēģijai jāņem vērā ne tikai mūsu rūpniecības intereses un mūsu konkurētspēja, bet arī nabadzīgāko valstu intereses.
<P>
No attīstības viedokļa mums jāspēj, un mēs to arī darīsim, nošķirt, no vienas puses, pamatotus pasākumus, ko veic nabadzīgākās jaunattīstības valstis, piemēram, eksporta nodokļi, kas ir nozīmīgi šo valstu budžetam, un, no otras puses, tādus jauno ekonomiku pasākumus, kuri ir to rūpniecības politikas sastāvdaļa un kuri izkropļo konkurenci pasaules tirgos.
<P>
Es augstu vērtēju F. Assis piezīmi par apņemšanos attiecībā uz pētniecību un attīstību, kas arī jāpalielina šajā sakarā. Es vēlētos pateikties Parlamentam par mūsu atbalstu šajā politikā. Mēs turpināsim jūs informēt par mūsu stratēģijas turpmāko īstenošanu.
<SPEAKER ID="109" NAME="Jens Holm">
referents. - (SV) Komisār J. Potočnik, mēs gaidām Komisijas un konferences paziņojumu. Tas ir lieliski, ka jūs plānojat izskatīt pārtikas drošības, attīstības un vides jautājumus.
<P>
Francisco Assis, es pilnībā jums piekrītu, ka mums jāpārskata mūsu ekonomiskās attīstības modelis.
<P>
Zbigniew Zaleski, es piekrītu, ka tirdzniecība nedrīkst kļūt par jaunattīstības valstu izejvielu neokoloniālu zādzību. Tāpēc es aicinu Zbigniew Zaleski un visus pārējos atbalstīt 20. un 21. grozījumu. Lūdzu izpētiet tos rūpīgi.
<P>
Tāpat arī izskatiet 26. grozījumu attiecībā uz biodegvielām. Tajā mēs aicinām piemērot vides un sociālos standartus attiecībā uz biodegvieām. Tā ir lielākā problēma, ka gaļas ražošanā tiek arvien vairāk izmantoti graudi jeb, citiem vārdiem sakot, mēs izbarojam graudus dzīvniekiem, bet tajā pašā laikā arvien vairāk graudi tiek izmantoti degvielas ražošanā mūsu automašīnām.
<P>
Tas ir aicinājums Komisijai - mēs vēlamies pasākumus, lai samazinātu privāto automobiļu skaitu un gaļas patēriņu, lai paliktu vairāk graudu cilvēku uzturam!
<P>
Ziņojumā mēs pieprasām steidzamus pasākumus, lai risinātu klimata pārmaiņu jautājumu. Arī tirdzniecībai ir jāuzņemas sava atbildība. Mums ir jāsamazina visas nevajadzīgās emisijas un transportlīdzekļu skaita. Ievērojamu tirdzniecības daļu veido produkti, ko tikpat viegli varētu ražot vietējā līmenī. Mums ir jāveicina tirdzniecība ar "videi draudzīgām precēm” un viedām vides tehnoloģijām. Ja mēs tā nerīkosimies un tirdzniecība neuzņemsies savus pienākumus, mums drīz vairs vispār nebūs izejvielu, ar ko tirgoties, un tad mums arī nebūs pārtikas, ko ēst. Ir ārkārtīgi svarīgi, lai mēs nopietni uzņemtos atbildību par klimatu.
<SPEAKER ID="110" NAME="Priekšsēdētāja">
Debates ir slēgtas.
<P>
Balsojums notiks otrdien, 2008. gada 20. maijā.
<CHAPTER ID="003">
Pieprasījums nodot atpakaļ komitejai (sk. protokolu)
<CHAPTER ID="008-05">
5. Cukura tirgu kopīgā organizācija (balsojums)
<CHAPTER ID="007">
Iepriekšējās sēdes protokola apstiprināšana (sk. protokolu)
<CHAPTER ID="011-02">
2.  Kambodža, jo īpaši Sam Rainsy lieta
<SPEAKER ID="308" NAME="Priekšsēdētājs">
Nākamais darba kārtības punkts ir Kambodža, jo īpaši Sam Rainsy lieta.
<SPEAKER ID="309" NAME="Marietje Schaake">
autore. - Priekšsēdētāja kungs! Sam Rainsy ir mūsu kolēģis, Kambodžas parlamenta deputāts. Jau šī apstākļa dēļ vien ir notikuši mēģinājumi viņu noslepkavot un ir notikuši daudzi politiski un legāli uzbrukumi, ko organizējusi valdošā partija, tajā skaitā 12 gadu ilgs ieslodzījums cietumā. Valdošajai partijai, cik noprotams, nepatīk, ka Sam Rainsy atmasko korupciju un cilvēktiesību pārkāpumus.
<P>
Es gribētu atgādināt šai valdošajai partijai, ka ES ir vienīgā lielākā atbalsta sniedzēja Kambodžai un ka šī palīdzība tiek sniegta ar nosacījumu, ka valstī tiks ievērotas cilvēktiesības un pamatbrīvības.
<P>
Sam Rainsy 2006. gadā saņēma Brīvības balvu no Pasaules Liberālo un progresīvi demokrātisko politisko partiju federācijas (Liberal International). Viņš saņēma šo balvu par brīvību aizstāvēšanu, ko mēs visi Parlamentā atbalstām. Tādēļ mēs aicinām Kambodžas iestādes īstenot ANO īpašā referenta par cilvēktiesībām Kambodžā ieteikumus.
<SPEAKER ID="310" NAME="Raül Romeva i Rueda">
autors. - Priekšsēdētāja kungs! Kā jau tika teikts, ES ir vienīgā lielākā atbalsta sniedzēja Kambodžai, tāpēc mēs varam pilnīgi pamatoti aicināt Kambodžas iestādes ne tikai iesaistīties politiskās un institucionālās reformās, lai veidotu demokrātisku valsti, kurā valda tiesiskums un kura ir izveidota, ievērojot pamatbrīvību un tiesību aizsardzību, bet arī parādīt gribu efektīvi cīnīties pret korupcijas endēmisko postu, masveida pārtuksnešošanu, kas noved pie cilvēku pārvietošanas, pret zemes piesavināšanos un seksa tūrisma industriju, atteikties no pašreizējās nesodāmības kultūras un saukt pie atbildības visus tos, kas ir iesaistīti šādās darbībās.
<P>
Ir arī jānodrošina iespēja brīvi un tieši paust savus politiskos uzskatus, nebaidoties no iebiedēšanas vai vajāšanas. Konkrētāk sakot, mēs esam uztraukti par apsūdzību opozīcijas līderim Sam Rainsy un viņa notiesāšanu uz 12 gadiem cietumā, kas ir notikusi, kā opozīcija uzskata, simboliskas un nepārprotami politiskas rīcības dēļ. Īpaši satraucoši ir tas, ka apstiprinoša sprieduma gadījumā Sam Rainsy būs liegts kandidēt 2013. gada parlamenta vēlēšanās, un tam būs daudz tālejošākas sekas, jo tādā gadījumā spriedums atstās ietekmi uz visu opozīciju kā tādu.
<SPEAKER ID="311" NAME="Véronique De Keyser" LANGUAGE="FR">
Priekšsēdētāja kungs! Šī ir neatliekama rezolūcija, kura pārsvarā ir par Sam Rainsy, kas palaikam ir bijis kontroversiāla personība, bet kas neļauj mums aizmirst patieso demokrātiju, kas slēpjas aiz šīs lietas.
<P>
Tātad Sam Rainsy, kā jau tika teikts, ir liberāla figūra un valsts premjerministra Hun Sen oponents. Rainsy kungs jau bija notiesāts uz 18 mēnešiem cietumā, bet 2006. gadā tika apžēlots. Viņš bija apsūdzējis Hun Sen par to, ka 1997. gada granātu uzbrukums noticis ar premjerministra atbalstu.
<P>
Pašreiz viņu apsūdz par noziegumu - runā, ka par simbolisku noziegumu -, proti, par strīdīgās robežas starp Vjetnamu un Kambodžu marķējumu pārvietošanu un tā saukto falsificēto karšu izdalīšanu. Divpadsmit gadu prombūtne ir ilgs laiks, bet būtībā ir skaidrs, kādēļ ir šāds spriedums. Vienīgais mērķis ir atturēt viņu no kandidēšanas 2013. gada vēlēšanās, jo viņš ir valsts otras politiskās opozīcijas partijas līderis.
<P>
Tādējādi politiskais klimats Kambodžā ir saspringts, vēlēšanas tuvojas, tiek izstrādāta taktika vēlētāju balsu iegūšanai, bet var novērot arī autoritārisma tendences, un, nemaz jau nerunājot par Sam Rainsy lietu, es gribētu pieminēt NVO pārstāvjus, pret kuriem ir ierosinātas lietas, piemēram, pret politiķi Mu Sochua, kuru apsūdz par neslavas celšanu premjerministram, žurnālistu Hang Chakra, kuru apcietināja par to, ka viņš atmaskoja korupciju premjerministra vietnieka Sok An pavadošo personu vidū, un tā tālāk.
<P>
Tādēļ es tāpat kā citi deputāti gribētu atzīmēt, ka mēs esam atbalsta sniedzēji, ka mums ir sadarbības līgums, kas prasa ievērot pamatbrīvības. Es arī aicinu izstrādāt ārkārtas humānās palīdzības plānu cilvēkiem, iedzīvotājiem, kurus ir ietekmējusi būvniecība un krīze tekstilrūpniecībā. Arī tas ir svarīgi.
<SPEAKER ID="312" NAME="Charles Tannock">
autors. - Priekšsēdētāja kungs! Lai gan Kambodža "uz papīra” skaitās plurālistiskas demokrātijas valsts, cienījams NVO cilvēktiesību uzraugs ziņo, ka valsti kritizējošie politiķi un žurnālisti saskaras ar vardarbību un iebiedēšanu.
<P>
Papildus tam tiesu vara joprojām ir vāja un politiski ietekmējama. Turklāt valdība turpina izlikties neredzam zemnieku zemes krāpniecisko konfiskāciju, nelikumīgo mežizstrādi un plaši izplatīto valsts dabas resursu izlaupīšanu.
<P>
Opozīcijas līderim Sam Rainsy, kas pašlaik ir izsūtīts trimdā Francijā, prombūtnē ir piespriests cietumsods uz desmit gadiem. Viņa tā saucamais noziegums bija mēģinājums izgaismot valdības veikto lauksaimniecības zemes konfiskāciju no zemniekiem, kas sekoja pēc sarunām ar kaimiņvalsti Vjetnamu, kuru laikā viņu apsūdzēja par robežpunktu izrakšanu.
<P>
Mūsu iecerētā rezolūcija būs kā laikus izteikts atgādinājums Kambodžas valdībai par to, ka, cenšoties izveidot ciešākas saiknes ar ES, tai būtu jānodrošina un jāaizstāv pamatbrīvības un pamattiesības. Pretējā gadījumā pastāv risks, ka starptautiskās sabiedrības acīs Kambodža tiks pielīdzināta "izstumtajai” valstij Birmai.
<SPEAKER ID="313" NAME="Monica Luisa Macovei">
autore. - Priekšsēdētāja kungs! Opozīcijas līderis Rainsy kungs ir notiesāts prombūtnē uz 12 gadiem cietumā. Viņa tiesas process neatbilda starptautiskiem godīgas un objektīvas tiesu iekārtas standartiem, un viņa notiesāšanai bija politiski motīvi. Līdzīgas opozīcijas partijas biedru tiesāšanas notiek samērā bieži un rāda, ka Kambodžas tiesu vara nav godīga. Šajos tiesas lēmumos netiek ievērotas cilvēka pamattiesības, tajā skaitā tiesības uz vārda brīvību un tiesības uz taisnīgu tiesvedību.
<P>
Es stingri iebilstu pret Sam Rainsy un viņam līdzīgu cilvēku tiesāšanu, kuri izmanto savas vārda brīvības tiesības, un aicinu Kambodžas valdību apturēt tās pašreizējo tirānijas režīmu. Starptautiskā līmenī mums ir jāatgādina Kambodžai, ka ir jātiecas uz demokrātiju un ka likumi nav selektīvi jāpiemēro pret individuālām tiesībām. Es īpaši aicinu Komisiju atgādināt Kambodžai nepiemērot jaunos NVO noteikumus opozīcijas un pilsoniskās sabiedrības ierobežošanai.
<SPEAKER ID="314" NAME="Sari Essayah">
PPE grupas vārdā. - (FI) Priekšsēdētāja kungs! Sam Rainsy gadījums ir tikai aisberga redzamā daļa attiecībā uz autoritāro kontroli, ko realizē Kambodžas valdošā partija, lai valdītu pār tiesām un apklusinātu pret valdību vērsto kritiku. Šīs valdības galvenais mērķis, protams, ir pilsoniskās sabiedrības apspiešana un vienpartiju sistēmas veicināšana. Tas arī atspoguļojas tiesas spriedumā Sam Rainsy, proti, mēģināt novērst viņa balotēšanos 2013. gada vēlēšanās.
<P>
Kā jau šeit minēja, ES ir vienīgā lielākā atbalsta sniedzēja Kambodžai, un tādēļ ir svarīgi, ka šajā rezolūcijā mēs neaprobežojamies tikai ar to, ka nosodām neskaitāmos cilvēktiesību pārkāpumus valstī, pienācīgas dzīvotspējīgas tiesu sistēmas neesamību un bruņoto spēku politizēšanu. Mums ir arī skaidri un gaiši jāatgādina viņiem par sadarbības nolīgumu, kas pastāv starp ES un Kambodžu un par tā 1. pantu, kurā ir pausts aicinājums ievērot cilvēktiesības. Ja pilsoņu brīvības joprojām tiks noniecinātas, tam būs sekas, un saistībā ar cilvēktiesību situāciju Eiropas Savienībai noteikti būs jāpilnveido nosacījums par palīdzības turpināšanu.
<SPEAKER ID="315" NAME="Corina Creţu" LANGUAGE="RO">
Divpadsmit gadu ilgs cietumsods Kambodžas opozīcijas līderim Sam Rainsy būtībā ir nopietns cilvēktiesību pārkāpums un acīmredzama autoritārisma izpausme, kas valda Kambodžas politiskajā dzīvē. Pēc viņa izslēgšanas no Nacionālās asamblejas un parlamentārās imunitātes atņemšanas, kas līdz šim ir notikusi jau trīs reizes, līdztekus daudziem noslepkavošanas mēģinājumiem, kā arī daudzu viņa atbalstītāju noslepkavošanai Sam Rainsy tagad ir notiesāts prombūtnē viņa protestu dēļ, kuros spēcīgi izskanēja slēpti politiski mājieni.
<P>
Būtībā septembrī piespriestā soda izšķirošais mērķis bija atturēt opozīcijas līderi no kandidēšanas vēlēšanās, kurām jānotiek pēc vairāk nekā diviem gadiem, un tādējādi sagraut Kambodžas iespējas reizi par visām reizēm ieviest demokrātiju. Papildus šajā rezolūcijā iesniegtajām prasībām Kambodžas valdībai beigt politiskās vajāšanas es gribētu pievienot prasību Eiropas Savienības Augstajai pārstāvei ārlietās izdarīt vajadzīgo spiedienu uz iestādēm, lai tās atsāktu veikt politiskās un institucionālās reformas, kas vajadzīgas patiesas demokrātijai izveidošanai.
<SPEAKER ID="316" NAME="Gerald Häfner">
Verts/ALE grupas vārdā. - (DE) Priekšsēdētāja kungs! Kambodža ir ļoti skaista zeme ar cildenu vēsturi, bet gan valstij, gan tās vēsturei ir ēnas puses. Valstī pazūd cilvēki, cilvēki tiek apcietināti bez tiesas sprieduma, notiek korupcija augstā līmenī, nelikumīga zemes piesavināšanās un mežu izciršana. Mums, Eiropas Parlamenta deputātiem, visvairāk būtu jāraizējas par to, ka cilvēki, kuri kritizē un atmasko iepriekš minētās problēmas, tiek notverti uz ielām, tiesāti viltu prāvās un pēc tam ieslodzīti cietumā.
<P>
Kambodžas opozīcijas līderis Sam Rainsy tika nopietni vajāts. Kaut arī viņš jau bija ievēlēts par deputātu, 1995. gadā viņu no parlamenta izslēdza. Tomēr viņam izdevās atgriezties. Vēlēšanu mītiņu laikā viņam vairākkārt uzbruka. Vienā no tādiem uzbrukumiem tika nogalināti 80 cilvēki. Man bija izdevība ar viņu Kambodžā satikties. Es guvu pārliecību, ka viņš ir ļoti miermīlīgs cilvēks un apņēmības pilns demokrātijas un cilvēktiesību atbalstītājs. Tagad, pamatojoties uz nepārliecinošiem argumentiem, viņam ir piespriests 12 gadu ilgs cietumsods par simboliska pasākuma veikšanu.
<P>
Ikviens, kas iesloga opozīcijas partijas līderi, iesloga arī lielu daļu valsts cilvēku, kurus šis līderis pārstāv. Ikviens, kas iesloga opozīcijas partijas līderi un neļauj viņam piedalīties gaidāmajās vēlēšanās, bloķē demokrātisko procesu un pārkāpj pilsoņu un cilvēktiesības. Es uzskatu, ka mēs to nevaram atbalstīt, un es aicinu Komisiju pieprasīt, lai īpaši tiktu izpildīti ES un Kambodžas sadarbības nolīguma 1. panta nosacījumi. Tie attiecas uz cilvēktiesību ievērošanu Kambodžā, kas ir priekšnosacījums tam, lai Eiropas Savienība nodrošinātu Kambodžai palīdzību.
<SPEAKER ID="317" NAME="Adam Bielan" LANGUAGE="PL">
Man ir bijusi izdevība apmeklēt Kambodžu divas reizes. Pirmā reize bija pirms diviem gadiem parlamenta vēlēšanu laikā Eiropas Parlamenta vēlēšanu novērošanas delegācijas sastāvā, un otrā reize bija pirms sešiem mēnešiem. Jāteic, ka Kambodža ir valsts, kas pēdējos gados ir ļoti strauji attīstījusies - es runāju par ekonomikas attīstību - tāpat kā citas valstis šajā pasaules daļā. Diemžēl straujajai ekonomikas attīstībai nesekoja demokratizācijas process. Jo patiesa demokrātija nevar pastāvēt bez spēcīgiem plašsaziņas līdzekļiem, kas kontrolē valdošo partiju, bez spēcīgas opozīcijas vai bez spēcīga nevalstisko organizāciju sektora.
<P>
Sam Rainsy noteiktais spriedums, kas nekādā gadījumā nav pirmais, ir vēl viens trieciens opozīcijai. Ja šis spriedums tiks apstiprināts, Sam Rainsy nevarēs balotēties parlamenta vēlēšanās, kaut arī viņš ir ieguvis samērā augstu popularitāti savā valstī. Spriedums ir mulsinošs saistībā ar to, ka vairāk nekā 30 gadus pēc sarkano khmeru režīma, ļoti daudz šā režīma vadītāju Kambodžā vēl arvien nav tiesāti. Nav noliedzams, ka Vjetnamas-Kambodžas robežas apšaubīšana nepalīdzēs reģiona stabilizēšanā, tomēr šis jautājums būtu jārisina ar politiskiem, nevis ar tiesiskiem līdzekļiem.
<SPEAKER ID="318" NAME="Elena Băsescu" AFFILIATION="PPE">
(RO) Ir nožēlojami, ka Kambodžas tiesas vēl joprojām piemēro arestus, lai iebiedētu politiskos oponentus un disidentus. Visierastākie mērķi šajā ziņā ir žurnālisti, cilvēktiesību aktīvisti un citi kritiķi, kas skaļi pauž atbalstu vārda brīvībai.
<P>
Pret Sam Rainsy vērstās apsūdzības acīmredzami ir drīzāk politiskas, nevis kriminālas. Viņam ir piespriests 12 gadu ilgs cietumsods pēc simboliska protesta žesta, ar kuru viņš pauda savu attieksmi pret to, kā tika iezīmēta robeža ar Vjetnamu. Tomēr īstais iemesls viņa notiesāšanai, šķiet, ir nepieļaut opozīcijai piedalīties gaidāmajās parlamenta vēlēšanās 2013. gadā.
<P>
Es gribētu izmantot šo iespēju aicināt Kambodžas valdību ievērot savas saistības un nostiprināt valstī demokrātiju. Sam Rainsy kā opozīcijas līderim ir jāļauj pēc iespējas ātrāk atsākt darbu Kambodžas parlamentā. Tas palīdzētu apturēt virzību uz vienpartiju sistēmu, kas rada draudus cilvēktiesībām.
<SPEAKER ID="319" NAME="Eija-Riitta Korhola" AFFILIATION="PPE">
(FI) Priekšsēdētāja kungs! Kambodžas tiesas lēmums notiesāt opozīcijas līderi Sam Rainsy uz 10 gadiem cietumā, apsūdzot viņu dezinformācijas izplatīšanā, oficiālu dokumentu falsifikācijā un citās līdzīgās lietās, ir izraisījis pamatotas bažas rietumos par valsts tiesiskās sistēmas godīgumu un neatkarību.
<P>
Valstī ir bijuši sistemātiski mēģinājumi pavirši interpretēt likuma par nepatiesas informācijas izplatīšanas, neslavas celšanas un apmelošanas pantus tā, lai traucētu opozīcijas un NVO darbu. Minētās klauzulas būtībā tiek izmantotas, lai ierobežotu uzskatu un vārda brīvību.
<P>
Lai gan es atzīstu, ka Kambodža kopš Pol Pot režīma ir pieredzējusi būtisku izaugsmi, būtu satraucoši, ja Kambodžas valdībai vajadzētu lemt par demokrātiskās sistēmas veidošanas procesa atstāšanu pusceļā, kas diemžēl ir noticis daudzās valstīs. Kambodža ir parakstījusi vairākus starptautiskus nolīgumus, tajā skaitā sadarbības nolīgumu ar Eiropas Savienību, lai aizsargātu savu pilsoņu pamattiesības un īstenotu demokrātijas principus savā valstī. Eiropas Savienībai skaidri un gaiši jāprasa Kambodžas valdībai ievērot tās saistības.
<SPEAKER ID="320" NAME="Cristian Dan Preda" AFFILIATION="PPE">
(RO) Kā jau šeit pieminēja, Sam Rainsy ir piespriesti divi cietumsodi. Tikko piespriestie 10 gadi par iespējamu dezinformācijas izplatīšanu un valsts dokumentu falsificēšanu ir pievienoti agrāk piespriestajiem diviem gadiem cietumsoda. Kā jau mani kolēģi deputāti teica, šis ir acīmredzams mēģinājums likt šķēršļus dalībai nākamajās vēlēšanās. Saistībā ar to visu ir jāpiemin tiesas procesā ievērotā procedūra, proti, spriedums kā daļa no tiesvedības, kura notika aiz slēgtām durvīm un saskaņā ar ziņojumiem bija iezīmīga ar daudzām neprecizitātēm, tika pasludināts apsūdzētā Sam Rainsy prombūtnē.
<P>
Šis būtībā nav atsevišķs gadījums. Daudzi Kambodžas valdības kritiķi ir piedzīvojuši līdzīgu attieksmi, tajā skaitā kriminālapsūdzības. Kā jau kolēģi pieminēja, es uzskatu, ka, pamatojoties uz sadarbības nolīgumu, kas ir parakstīts ar Eiropas Savienību, Kambodžas iestādēm ir jāievēro savas nepārprotamās saistības attiecībā uz cilvēktiesībām.
<SPEAKER ID="321" NAME="Jaroslav Paška" AFFILIATION="EFD">
(SK) Kambodžā tāpat kā daudzās citās valstīs cīņa par politisko varu pāriet īstā cīņā; kā mēdz teikt, cīņā uz dzīvību vai nāvi. Šādās situācijās varas struktūras sagrauj, vajā un apcietina savus politiskos pretiniekus.
<P>
Šķiet, ka tāds ir arī gadījums ar Sam Rainsy, no kura pašreizējie valsts vadītāji, protams, ir nolēmuši atbrīvoties, jo viņš ir sāncensis un asociējas ar turpmāko politisko pārmaiņu risku. Mēs, protams, varētu iejaukties tāpat kā citās reizēs un pieprasīt Kambodžas valdībai pārtraukt politiskā oponenta apvainošanu, un dot viņam iespēju līdzdarboties ar citiem politiskiem spēkiem, lai varētu sacensties politiskajā cīņā.
<P>
Es uzskatu, ka mūsu uzlaboto attiecību ar Kambodžu dēļ mums varētu veikties vairāk nekā Harare gadījumā. Tādēļ es domāju, ka būtu noderīgi izdarīt uz Kambodžas valdību politisku spiedienu, tā liekot tai pārskatīt savus darbošanās paņēmienus un tās attieksmi pret politiskajiem pretiniekiem, kā arī radīt nosacījumus brīvai un korektai politiskai sacensībai.
<SPEAKER ID="322" NAME="Máire Geoghegan-Quinn" LANGUAGE="GA">
Priekšsēdētāja kungs! Pirmām kārtām es gribu pateikties deputātiem, kuri piedalījās debatēs.
<P>
Es gribētu pateikties tiem Eiropas Parlamenta deputātiem, kas šīm steidzamajām debatēm ir iesnieguši rezolūcijas par Kambodžu. Situācija Kambodžā patiesi ir svarīgs jautājums.
<P>
Mums ir bijušas atklātas viedokļu apmaiņas ar Kambodžas sarunu partneriem, no kurām pēdējā notika Briselē, Apvienotajā komitejā 8. oktobrī, par valsts demokrātisko iestāžu stāvokli un jo īpaši par attieksmi pret opozīciju parlamentā. Tas, ka opozīcijas līderim Sam Rainsy bija jāmeklē patvērums Francijā, norāda uz negatīvu tendenci.
<P>
To pašu var teikt par tiesnešu iesaistīšanos politikā un par apsūdzībām pret opozīcijas locekļiem, tajā skaitā tiem, kas varētu saņemt parlamentāro imunitāti. Ir bažas, ka Nacionālā asambleja vairs nevarēs darboties kā brīvas viedokļu apmaiņas forums. Arī uz plašsaziņas līdzekļiem tiek izdarīts spiediens.
<P>
Ir arī dažas pozitīvas iezīmes. Kambodža ir pieņēmusi visus ANO Cilvēktiesību padomes vispārējā periodiskā pārskata ieteikumus. Ir arī jāpiemin, ka ir ieviests jauns krimināllikums un pretkorupcijas likums. Mums nepārprotami vajadzēs novērot, kā tos īsteno praksē. Mēs turpināsim atgādināt Kambodžai par ieteikumiem, ko izvirzīja mūsu vēlēšanu novērošanas misijas iepriekšējās vēlēšanās. Svarīgs mērķis ir nodibināt veiksmīgi darbojošos cilvēktiesību komiteju. Mēs atzinīgi vērtējam valdības nodomu turpināt šo darbu, kā arī tās iniciatīvu izveidot apvienoto forumu ar pilsoniskās sabiedrības organizācijām.
<P>
Kambodža vēl arvien ir ļoti nabadzīga zeme. Ir vēl daudz darāmā, lai saglabātu nesenās ekonomikas izaugsmes dinamiku, vienlaikus nepalielinot nevienlīdzību sabiedrībā. Būtu jāreformē likumi par zemes īpašumtiesībām un jāizbeidz neilgtspējīgās metodes zemes un mežu apsaimniekošanā, tajā skaitā dabas resursu izmantošanā.
<P>
Sankciju piemērošana valdībai vai mūsu savstarpējās saziņas līmeņa samazināšana neko nedos visnabadzīgākajiem un vismazāk aizsargātajiem cilvēkiem un iedrošinās vienīgi tos, kas demokrātiju atzīst tikai vārdos. Tādēļ es nevaru piekrist tam, ka mūsu divpusējā nolīguma pārtraukšana būtu noderīga.
<P>
Nekas nevar aizstāt pacietīgi risinātu dialogu. Ja mūs neuztvers kā nozīmīgu dalībnieku valsts attīstības procesā, mēs zaudēsim iespēju ietekmēt notikumus. Tomēr ir vēl daudz kā tāda, ko mēs varam darīt Kambodžā visos līmeņos, sākot no premjerministra biroja līdz pilsoniskajai sabiedrībai. Mēs turpināsim atbalstīt pozitīvās ierosmes, ko Kambodža ir uzņēmusies attiecībā cilvēktiesībām, attīstību un dzimumu līdztiesību, vienlaikus turpinot veidot pamatu patiesai plurālistiskai parlamentārai demokrātijai, brīvākai presei un neatkarīgākai tiesu iekārtai.
<SPEAKER ID="324" NAME="Priekšsēdētājs">
Debates tiek slēgtas.
<P>
Drīzumā notiks balsošana.
<P>
Rakstiskas deklarācijas (Reglamenta 149. pants)
<SPEAKER ID="944" NAME="Jarosław Leszek Wałęsa" AFFILIATION="PPE">
rakstiski. - Cilvēktiesību situācija Kambodžā rada aizvien lielākas bažas. Mēs saskaramies ar autoritārās valdības acīm redzamiem cilvēktiesību pārkāpumiem, kas plosa demokrātijas pamatus. ES kā Kambodžas lielākajai atbalsta sniedzējai ir ātri jārīkojas, lai aizsargātu Kambodžas pilsoņus un pārliecinātu viņus, ka demokrātijas process nav apturams. Es gribētu izmantot šo izdevību, lai vērstos pie Kambodžas valdības ar prasību darboties saskaņā ar ANO īpašā referenta ziņojumu ātri un laikus. Sam Rainsy lieta atklāj Kambodžā notiekošās netaisnības, kur Rainsy kungs kā opozīcijas partijas līderis un parlamenta deputāts ir sastapies ar apzinātu mēģinājumu ierobežot jebkādu autoritārās valdības opozīcijas darbību. Ir jāpārtrauc visu to personu apsūdzēšana un aizturēšana, kurus uzskata par draudu valdībai. Turklāt pilsoņiem nav nekādas garantijas par tiesu varas neatkarību un objektivitāti. Parlamentam nekavējoties ir jāsāk risināt šie jautājumi, lai pārliecinātu Kambodžas pilsoņus, ka Parlaments turpina atbalstīt un aizsargāt viņu tiesības uz demokrātiju.
<CHAPTER ID="022">
Sēdes slēgšana
<CHAPTER ID="003">
Priekšsēdētāja paziņojumi
<SPEAKER ID="007" NAME="Priekšsēdētājs">
Šīs sesijas sākumā es vēlos sniegt vairākus paziņojumus.
<P>
Pirmkārt, Maskavā 2010. gada 6. novembrī nezināmi uzbrucēji nežēlīgi piekāva žurnālistu Oleg Kashin. Šis brutālais uzbrukums, ko neveica laupīšanas nolūkos, ir pelnījis kritisku nosodījumu. Mēs atzīmējam un atzinīgi vērtējam prezidenta Medvedev ātro reakciju šajā situācijā un viņa personīgo apņemšanos atrast vainīgos, un mēs ceram, ka tas izdosies.
<P>
Otrkārt, 31. oktobrī un pirmo reizi divu gadu laikā Maskavas Uzvaras laukumā notika opozīcijas demonstrācija bez policijas iejaukšanās. Mēs to uzskatām par daudzsološu signālu no Krievijas iestāžu puses, cerot, ka Eiropas Savienības aicinājumi, kas pausti vairāku gadu gaitā, proti, Krievijā sekmēt sabiedriskas demonstrācijas, nav bijuši lieki.
<P>
Treškārt, pirms 10 dienām Bagdādē notika uzbrukums kristiešiem, kas savā baznīcā piedalījās lūgšanā. Dažus cilvēkus nogalināja, citus - ievainoja. Eiropas Parlamenta vārdā es atkārtoju savu aicinājumu ņemt vērā reliģiskās pārliecības brīvību un izbeigt reliģiska rakstura vardarbību, ko īsteno šajā pasaules daļā.
<P>
Ceturtkārt, 10. decembrī Stokholmā notiks ceremonija, kurā pasniegs Nobela prēmijas. Mēs uzskatām, ka ir nepieņemams Ķīnas iestāžu spiediens uz Eiropas Savienības dalībvalstīm, lai tās nepiedalītos ceremonijā. Eiropas Parlaments nemitīgi cenšas nodrošināt, lai tiktu ņemtas vērā visu cilvēku pamattiesības un neatsavināmās tiesības visā pasaulē, un, protams, mēs neizdarīsim izņēmumu Ķīnas dēļ. Ceremonijā, kas notiks decembrī, Eiropas Parlamenta delegācija Norvēģijā pārstāvēs Eiropas Savienību un attiecīgi arī Eiropas Parlamentu.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Priekšsēdētāja kungs, dāmas un kungi! Pēdējo dažu dienu laikā Itālijas Veneto reģionu, it sevišķi Vičencas, Padovas un Veronas provincēs, ir skārušas nopietnas dabas katastrofas. Postošie plūdi dažādos veidos ietekmē apmēram 500 000 cilvēku un radījuši simtiem miljonu eiro lielus zaudējumus. Šī traģēdija ir smagi skārusi visas ražošanas nozares, mazus un vidējus uzņēmumus, kā arī dažādas citas nozares.
<P>
Es vēlos lūgt savus kolēģus deputātus un Eiropas iestādes darīt visu iespējamo, lai atbalstītu šos cilvēkus un rastu risinājumus, Eiropas Savienības Solidaritātes fonda un struktūrfondu noteikumu ietvaros reaģējot uz šo katastrofu.
<P>
Es arī vēlos atzīmēt, ka Itālijai šodien ir vēl viens iemesls sērot, lai gan tas ir pavisam citādāks, proti, Pompejas sabrukšana. Es to šeit vēlējos atzīmēt tikai tādēļ, lai uzsvērtu šāda veida notikuma nozīmi un svarīgumu, kā arī to, ka Eiropas redzeslokā jāpatur arī šādas lietas.
<SPEAKER ID="009" NAME="Priekšsēdētājs">
Paldies par šo komentāru! Lūdzu, šādām runām izmantojiet arī vienas minūtes uzstāšanās. Arī šis ir temats, ko var ierosināt, izmantojot vienas minūtes uzstāšanās. Paldies, Berlinguer kungs, par šā jautājuma ierosināšanu.
<CHAPTER ID="002">
Iepriekšējās sēdes protokola apstiprināšana (sk. protokolu)
<CHAPTER ID="011">
Balsošanas laiks
<CHAPTER ID="018">
Nākamo sēžu datumi (sk. protokolu)
<CHAPTER ID="005-08">
8. Finanšu sistēmas makrouzraudzība un Eiropas Sistēmisko risku kolēģijas izveidošana (
<CHAPTER ID="007-07">
7.  Darbinieku līdzdalība uzņēmumos ar Eiropas uzņēmuma statūtiem (balsošana) 
<CHAPTER ID="005-19">
19. 2006. gada budžeta izpildes apstiprināšana: Eiropas Mācību fonds (
<CHAPTER ID="001">
Sēdes atklāšana
<P>
(La seduta è aperta alle 9.00)
<CHAPTER ID="007-03">
3. Maldīvu salu iekļaušana lēmumā ietverto valstu sarakstā pēc 2004. gada decembra cunami Indijas okeānā (balsojums)
<CHAPTER ID="007-05">
5. EK un Austrālijas nolīgums par atsevišķiem gaisa satiksmes pakalpojumu aspektiem (balsojums)
<CHAPTER ID="004-06">
6. Peldvietu ūdeņi (balsojums)
<CHAPTER ID="005">
Komiteju sastāvs (sk. protokolu)
<CHAPTER ID="013">
Lēmumi par atsevišķiem dokumentiem (sk. protokolu)
<CHAPTER ID="002">
Iepriekšējās sēdes protokola apstiprināšana (sk. protokolu)
<CHAPTER ID="006-16">
16. Budžeta grozījumi Nr. 3/2009 (
<CHAPTER ID="010-03">
3. Lauksaimniecības tirgu kopīga organizācija un īpaši noteikumi par atsevišķiem lauksaimniecības produktiem (
<CHAPTER ID="004-12">
12. 2009. gada rīcības programma nevalstiskajiem dalībniekiem un vietējām varas iestādēm attīstības jomā (II daļa. Mērķprojekti) (
<CHAPTER ID="006-10">
10. Eiropas un Vidusjūras valstu asociācijas nolīgums starp EK un Sīriju (balsojums)
<CHAPTER ID="021">
Sēdes slēgšana
<P>
(Sēdi pārtrauca plkst. 22.50)
<CHAPTER ID="011">
Starptautiskā politika klimata jomā pēc Kopenhāgenas konferences: jauna impulsa sniegšana starptautiskajām sarunām ar tūlītējas rīcības palīdzību
<SPEAKER ID="296" NAME="Priekšsēdētāja">
Nākamais jautājums ir Komisijas paziņojums par starptautisko politiku klimata jomā pēc Kopenhāgenas konferences: jauna impulsa sniegšana starptautiskajām sarunām ar tūlītējas rīcības palīdzību.
<SPEAKER ID="297" NAME="Connie Hedegaard">
Komisijas locekle. - Priekšsēdētājas kundze! Šī ir mana pirmā uzstāšanās šajā Parlamentā. Es priecājos, ka nepilnas četras nedēļas pēc stāšanās amatā šodien varu iepazīstināt jūs ar paziņojumu par starptautisko politiku klimata pārmaiņu jomā pēc Kopenhāgenas konferences - paziņojumu, kuru Komisija pieņēma tās sanāksmē šodien.
<P>
Paziņojuma nosaukums ir "Tūlītēja rīcība, lai dotu jaunu sparu globālai cīņai ar klimata pārmaiņām”, un tieši tāds ir mūsu rīcības mērķis. Protams, gatavojot paziņojumu, mēs esam pilnībā ņēmuši vērā Parlamenta 10. februāra rezolūciju par COP 15 iznākumiem.
<P>
Kopenhāgena bija daudz mazāks solis uz priekšu nekā Eiropas Savienība bija vēlējusies, bet tomēr tas bija solis uz priekšu. Simt deviņas valstis - gan industriāli attīstītās, gan jaunattīstības valstis, kuras ir kolektīvi atbildīgas par vairāk nekā 80 % pasaules siltumnīcas efektu izraisošo gāzu emisiju, tagad ir oficiāli iekļāvušas savus emisijas samazināšanas mērķus un pasākumus vienošanās dokumentā. Citiem vārdiem sakot, mums ir iespēja stiprināt šo apņemšanos un palīdzēt pārvērst to starptautiskā rīcībā. Mums jāizmanto šī iespēja, lai palīdzētu saglabāt virzību uz stingru un juridiski saistošu globālo klimata nolīgumu laika periodam pēc 2012. gada, kas, protams, paliek mūsu mērķis.
<P>
Komisijas sākumpunkts nosaka, ka ES jāturpina būt līdera pozīcijā. Mēs uzskatām, ka vispārliecinošāk Eiropa to var darīt ar reālu un apņēmīgu rīcību tās iekšienē, kļūstot par klimatam visdraudzīgāko reģionu pasaulē. Mums tas jādara "Eiropa 2020” stratēģijas ietvaros, kura tika izvirzīta pagājušajā nedēļā. Es vēlētos pateikt skaļi un skaidri: tas ir Eiropas pašas interesēs. Kā tas ir? Ja mēs to izdarīsim pareizi, tas veicinās mūsu konkurētspēju, stiprinās mūsu energodrošību un stimulēs zaļākas ekonomikas izaugsmi un inovācijas, tādējādi radot jaunas darbavietas. Tādēļ Komisija uzsāks darbu lai iezīmētu stratēģiju Eiropas Savienības pārejai uz zemu oglekļa dioksīda emisiju ekonomiku līdz 2050. gadam.
<P>
Tā ietvers mūsu emisiju samazināšanu no 80 % līdz 95 % 2050. gadā, kā jau panākta vienošanās un, kā šim Parlamentam labi zināms, ES ir apņēmusies līdz 2010. gadam samazināt emisijas par vismaz 20 % zem 1990. gada līmeņa un paaugstināt šo samazinājumu līdz 30 %, ja tiek izpildīti zināmi nosacījumi. Es pilnībā pievienojos šī Parlamenta paustajai vēlmei, ka ES vajadzētu iet tālāk par 20 % mērķi. Mums jātuvina samazinājums zinātnieku atziņām par to, kas nepieciešams, lai izpildītu Kopenhāgenas vienošanās mērķi par globālās sasilšanas noturēšanu zem diviem grādiem. Kā jūs minējāt savā rezolūcijā, krīze ir atvieglojusi šo mērķu sasniegšanu. Ja mēs šodien vēlamies būt tikpat vērienīgi, cik bijām gatavi būt tad, kad pieņēmām Klimata pārmaiņu un enerģētikas tiesību aktus 2007. un 2008. gadā, mums būtu jāpārsniedz 20 %. Tādēļ es ar gandarījumu paziņoju, ka Komisija pirms Eiropas Padomes jūnijā sagatavos analīzi par to, kādi praktiski pasākumi būs nepieciešami, lai ieviestu 30 % emisiju samazinājumu līdz 2020. gadam. Komisija iesaistīsies arī analīzes sagatavošanā par atskaites punktiem mūsu plānā līdz 2050. gadam, iekļaujot nepieciešamos scenārijus par vēriena plašumu līdz 2030. gadam. Tam būs nepieciešams noteikt piemērotas stratēģijas galvenajām ar emisiju saistītajām nozarēm saskaņā ar stratēģiju "Eiropa 2020”. Atbilstīgi ETS direktīvā noteiktajiem termiņiem Komisija sāks situācijas analīzi par energoietilpīgo nozaru stāvokli oglekļa pārvirzes gadījumā.
<P>
Paralēli šim darbam ES jāsāk īstenot Kopenhāgenas vienošanos. Tas nozīmē stabilas un pārredzamas starptautiskas valstu emisiju un darbības rādītāju uzskaites sistēmas izveidi. Tas nozīmē arī ātru 7,2 miljardu eiro mobilizēšanu tūlītējam jaunattīstības valstu finansējumam, kuru Eiropa ir atvēlējusi laika posmam no 2010. līdz 2012. gadam. Tas ir īpaši svarīgi mūsu uzticamībai, kā arī ilgtermiņa finansējuma nodrošināšanas veicināšanai. Komisija ir gatava palīdzēt, lai nodrošinātu ES palīdzības labu koordinēšanu.
<P>
Visbeidzot, šis paziņojums piedāvā rīcības plānu nākamajiem soļiem ANO procesā, par kuru tiks panākta vienošanās Bonnā šopavasar, kad atsāksies sarunas. Tehniskajām sanāksmēm Bonnā jāsāk Kopenhāgenas vienošanās politiskās vadības integrēšanas process ANO nolīguma tekstā un jānovērš ievērojamie "baltie plankumi”. Es uzskatu, ka vissvarīgākais ir saprast, kādi var būt konkrētie rezultāti Kankunā. Attīstīto valstu mērķu un jaunattīstības valstu darbība, ko ietver vienošanās, kā arī politiskās MRV vadības iekļaušana oficiālajā ANO sarunu procesā būs svarīga, kā arī lēmumi par jautājumiem, kuri nav minēti vienošanās dokumentā, tādi kā starptautiskā oglekļa tirgus attīstība, starptautiskās aviācijas un jūras transporta emisiju samazināšana ar ICAO un SJO līdzdalību, lauksaimniecība un citas lietas. Oficiālajās sarunās Kopenhāgenā tika panākts vērā ņemams progress par adaptācijas satvaru, tehnoloģijas satvaru, mežkopību, kas varētu būt arī starp konkrētajiem rezultātiem Meksikā.
<P>
Nebūtu laimīgāka cilvēka par mani, ja Kankunā tiktu panākts juridiski saistošs globāls darījums un atrisināts arī juridiskais jautājums - un nešaubieties, Eiropas Savienība ir gatava. Tomēr mums jāatzīst, ka pastāvošās pušu atšķirības var aizkavēt nolīgumu par to līdz nākamajam gadam. Tādēļ mums savās gaidās jābūt uzmanīgiem. Es domāju, ka jūs visi zināt, ka lielas cerības uz Meksiku bez konkrētiem rezultātiem nozīmē augstu risku beigās nogalināt šo procesu. Tāpēc visiem mums, kam ir ļoti svarīgi panākt starptautisku vienošanos, es arī domāju, ka ir ļoti svarīgi meklēt pakāpenisku pieeju un censties darīt visu iespējamo, lai nodrošinātu, ka pasaule saņem juridiski saistošu darījumu līdz 2012. gadam.
<P>
Nobeigumā daži vārdi par vides integritāti. Vides integritātei jābūt mūsu parolei sarunās un es zinu, ka par to bažījas Parlaments. Tādēļ jārisina Kioto protokola trūkumi. Ar to es domāju ierobežoto valstu skaitu, ko tas ietver, - tas atbilst tikai 30 % šodienas emisiju - un tā nopietnos trūkumus, tādus kā mežrūpniecības emisiju uzskaites noteikumi un rīcība ar atlikušajām valstu emisiju kvotām laika posmā no 2008. līdz 2012. gadam, kuri arī tika uzsvērti jūsu februāra rezolūcijā.
<P>
Visbeidzot, Eiropai jāveic ārējā darbība, lai veicinātu atbalstu ANO procesam un atjaunotu pārliecību, ka globāls darījums ir iespējams. Mums labāk jāsaprot mūsu partneru nostāja galvenajos jautājumos un jāskaidro, ko ES prasa no globālā darījuma. Komisija veiks ārējo darbību, cieši kontaktējoties ar Padomi un Padomes prezidentūru. Es risināšu sarunas Vašingtonā un Meksikā šomēnes un plānoju cita starpā aprīlī apmeklēt Indiju, Maldivu salas, Ķīnu un Japānu.
<P>
Mēs vēlētos mudināt arī jūs, Eiropas Parlamentu, dot savu ieguldījumu, kontaktējoties ar saviem kolēģiem parlamentāriešiem visā pasaulē. Es jau esmu sastapusi dažus jūsu parlamentāro delegāciju pārstāvjus galvenajās trešās valstīs un tikšos drīz ar citiem, lai spriestu par to, kā mēs varētu apvienot centienus un veikt ārējo darbību kopā un kā Komisija var palīdzēt jums šajā svarīgajā uzdevumā.
<P>
Komisijas paziņojums nosaka stratēģiju, lai palīdzētu saglabāt globālos centienus klimata pārmaiņu risināšanā, par ko liecina Kopenhāgenas vienošanās pieaugošais atbalsts. ES vadība šajā procesā būs ļoti svarīga panākumiem. Es ceru, ka mēs varam rēķināties ar Parlamenta atbalstu.
<SPEAKER ID="298" NAME="Richard Seeber" AFFILIATION="PPE">
(DE) Es vēlos apsveikt jauno komisāri ar pirmo uzstāšanos. Ziņojums, ar kuru jūs iepazīstinājāt, ir arī ļoti interesants. Tomēr es vēlētos tagad minēt pāris trūkumus.
<P>
Būtu bijis vietā, ja jūs pati vairāk analizētu ANO procesu šajā sākotnējā paziņojumā un kritizētu jomas, kurās tam ir īsti trūkumi. Kā mēs zinām, jo īpaši 2. darba grupa tieši neizmantoja zinātnisku precizitāti.
<P>
Otrkārt, divu grādu mērķim, kuru mēs esam izvirzījuši, vajadzētu zinātniskākus pierādījumus, lai to atbalstītu un jums vajadzētu palielināt pūliņus, lai mēs intensificētu pētījumus par to, vai tas joprojām ir iespējams, vai arī - kā daži cilvēki jau saka - mums vajadzētu no tā ievērojami norobežoties.
<P>
Treškārt - kas varbūt vissvarīgākais - mums tagad jo sevišķi nepieciešams risināt uzticības krīzi, kuru mēs redzam visā pasaulē un īpaši šeit, Eiropā. Kā jūs zināt, ir pētījumi, kuri norāda, ka tikai 30 % Eiropas iedzīvotāju uzskata, ka CO2 ietekmē klimatu. Ikviens projekts, kurš neņem to vērā, ir lemts neveiksmei.
<SPEAKER ID="299" NAME="Marita Ulvskog" AFFILIATION="S&amp;D">
(SV) Priekšsēdētājas kundze! Komisāre Hedegaard kundze izteica virkni pozitīvu apgalvojumu, bet viņa minēja arī divas ļoti satraucošas lietas: viņa labprātāk runā par 2050. gadu nekā par 2010. gadu, kas mani satrauc, un vairāk runā par to, kā mums jāmazina cerības, nevis par lietu virzīšanu uz priekšu, lai mūsu mērķi un cerības būtu tik augsti, cik iespējams jau ieplānotajās sanāksmēs.
<P>
Es vēlos jautāt, vai Komisija strādās pie vērienīga un juridiski saistoša nolīguma par klimata pārmaiņām, kurš tiks parakstīts decembrī Kankunā vai arī tā turpinās aizstāvēt procesu, kurā Kankunu uzskatīs tikai par soli ceļā uz nolīgumu, kurš tiks parakstīts Dienvidāfrikā vai kādā citā valstī tālā nākotnē: 2011., 2012., 2020. gadā vai sliktākajā gadījumā pat vēl vēlāk?
<SPEAKER ID="300" NAME="Chris Davies" AFFILIATION="ALDE">
Priekšsēdētājas kundze! Pēc Kopenhāgenas daži no mums jutās kā sakautas armijas atliekas, izkliedēti un demoralizēti, tādēļ es priecājos, ka jūs šeit pacēlāt karogu un sākāt pretuzbrukumu.
<P>
Bet, lai gan jūs izklausāties pārliecinoša un pozitīva, praksē daudz kas no tā balstās uz vēlmi un lūgšanām. Mēs esam ļoti atkarīgi no citiem, lai spētu panākt progresu.
<P>
Es pamanu, ka jūs runājāt par idejas pārskatīšanu par mūsu mērķa pacelšanu līdz 30 % samazinājumam. Vai es pareizi saku, ka jūs esat ierosinājusi jaunu un subjektīvāku formulu tā piemērošanai? "Ja tiek izpildīti zināmi nosacījumi”, teikts dokumentā. Tas ir jaunums, es domāju.
<P>
Kāpēc dokumentā nav nekā par Kopenhāgenas konferences neveiksmes cēloņu analīzi un iegūtajām mācībām? Kāpēc tajā nav norādes uz klimata pārmaiņu problēmas noliegumu, kas vājina politisko gribu? Un visbeidzot, kāpēc tajā nav nekā par nepieciešamību plašāk iesaistīt uzņēmumus?
<P>
Eiropā ir daudz uzņēmumu, kuri vēlas ar mums strādāt kopā pie tā, un atklāti runājot, es vēlu jums labu un mēs vēlam jums labu, un jums nepieciešami visi draugi, kurus jūs varat dabūt.
<SPEAKER ID="301" NAME="Connie Hedegaard">
Komisijas locekle. - Priekšsēdētājas kundze! Vispirms atbildēšu Seeber kungam par IPCC un to, kāpēc mēs nekritizējām to vai nedarījām ko citu šajā dokumentā. Man jāsaka, lai gan es uzskatu, ka IPCC ir svarīgi uztvert kritiku nopietni un mēģināt labot to, kas jālabo, es pagaidām neesmu redzējusi neko, kas mainītu manu dziļāko sapratni un sajūtu, ka jā, mums jārisina klimata pārmaiņas. Ir lietas, detaļas, nopludinātas elektroniskās vēstules un līdzīgas lietas. Es neesmu redzējusi neko pamatīgāku, kas mainītu manu visdziļāko pārliecību, un es domāju, ka tas attiecas uz daudziem, tādēļ tas ir ļoti apsverams. Es domāju, ka IPCC jācenšas būt uzmanīgai, lai atjaunotu ticību visai informācijai, kas nāk no IPCC.
<P>
Es pilnībā piekrītu punktam, kuru jūs laika trūkuma dēļ nemaz nepieminējāt, proti, uzticības jautājumam, un tādēļ mums ir vērā ņemama ārējā darbība, kas ir svarīga Eiropas Savienībai.
<P>
Ulvskog kundze, jūs minējāt, ka es vairāk runāju par 2050. gadu nekā par 2010. gadu. Tā ir stratēģija ceļā uz 2012. gadu. Mums Eiropas Savienībā jau ir politika šim brīdim, 2010. gadam, tātad tā ir nākotnes stratēģija. Es domāju, ka viena no jaunajām lietām, kam jāpievērš uzmanība, ir tas, ka mēs sākam runāt par to, ka jādefinē stratēģijas laika posmam starp 2020. un 2050. gadu, un tādēļ es nākšu klajā ar to, kas būtu jāsasniedz līdz 2030. gadam.
<P>
Līdz 2020. gadam ir tikai desmit gadi. Šajā Komisijas periodā mums jānosprauž ceļš uz to, kur mēs būsim 2030. gadā, tādēļ tas bija ļoti pārdomāti un tā ir viena no jaunajām lietām šajā dokumentā.
<P>
Es noteikti negribu pazemināt cerību slieksni, bet mums jāuzmanās lolot tik lielas cerības, lai tiem, kuri nevēlas starptautiskas sarunas, neizdotos nogalināt procesu pēc Meksikas, ja mēs neko nepanāksim. Tāpēc mums jābūt praktiskiem. Es aizstāvēšos, sakot, ka līdz Kopenhāgenai bija pareizi lolot lielas cerības, saglabāt spiedienu tur un izvirzīt to pirmajā vietā valstu vadītāju darba kārtībā. Tas uzlika viņiem atbildību, tas lika valstīm ar strauji augošu ekonomiku un Savienotajām Valstīm izvirzīt valstu mērķus; tas bija svarīgi. Bet tikai vienreiz jūs varat izdarīt tādu lietu un pilnībā to nesasniegt. Es baidos, ka mēs to nevaram darīt divreiz.
<P>
Kāpēc negatavot konkrētu ceļvedi Bonnā, garantējot, ka iespēja tiek izmantota? Tāda ir domāšana.
<P>
Nobeigumā atbildēšu Chris Davies, jā, jums ir taisnība. Mēs esam atkarīgi no citiem, lai panāktu progresu, un tādēļ mums jārīkojas līdzsvaroti un jācenšas analizēt informāciju, kuru saņemam. Kas notiek Pekinā? Kas notiek Deli? Kas notiek Vašingtonā? Kas notiek ASV Kongresā? Un tad, ņemot vērā visas šīs lietas, jācenšas saskatīt, ka mēs tajā pašā laikā varam nodrošināt mūsu mērķa sasniegšanu, proti, juridiski saistošu, patiešām starptautisku vienošanos.
<P>
Jūs minējāt tos 30 %, ja nosacījumi ir pareizi - jā, jums taisnība, tas ir jauns formulējums. Arī "Eiropa 2020” stratēģijā ir zemsvītras piezīmes ar atsauci uz līdzšinējām politikām, ka tiek pieņemts, ka citas valstis ... un tā tālāk un tā joprojām, bet es domāju, ja nosacījumi tiek izpildīti, un varbūt ja mēs to darām gudri, arī Eiropa varētu gūt labumu. Mums tas jāiekļauj arī dažādās mūsu stratēģijās un dokumentos.
<P>
Es zinu, ka šī ir viena joma, kurā šajā pakāpē Eiropā nav vienprātības. Es domāju, ka ir svarīgi to ņemt vērā. Vai, piemēram, tad, ja Ķīna nepieņemtu starptautisku nolīgumu, mēs joprojām pastāvētu uz 20 %? Kādu labumu no tā gūs mūsu ekonomika, mūsu jauninājumi, mūsu izaugsme? Vai mēs neriskētu zaudēt tirgus Ķīnā un citos reģionos, kas pārceļas arī šajā dienaskārtībā, neatkarīgi no tā, vai un kad mēs panāksim starptautisku nolīgumu?
<P>
Tas ir tikai diskusijas sākums, proti, jā, starptautiskajās sarunās ir priekšrocības, bet mēs nedrīkstam aizmirst, ka tām ir arī iekšpolitikas puse. No kurienes nāks mūsu izaugsme nākotnē? Tāpēc mums jāuzmanās nebūt pietiekami vērienīgiem.
<SPEAKER ID="302" NAME="Satu Hassi" AFFILIATION="Verts/ALE">
(FI) Dāmas un kungi, komisāres kundze! Brīnišķīgi redzēt, ka jūs esat lasījusi Parlamenta rezolūciju un atsaucaties uz to. Tā ir laba zīme, jums sākot jaunu darbu.
<P>
Ja ES patiesi vēlas saglabāt vadošo lomu klimata aizsardzības jautājumā, mums jāpaceļ mērķis līdz vismaz 30 %, kā jūs jau minējāt. Vēlos piebilst, ka recesijas izraisītās klimata pārmaiņas šajā situācijā nozīmē, ka -20 % patiesībā daudz neatšķiras no "parasta darījuma” scenārija. Ja mēs gribam būt ambiciozi, mums jāpadara mūsu mērķi stingrāki un jāpaceļ līdz vismaz -30 % un, ieteicams, -40 %.
<P>
Otrkārt, kā Parlaments savās pēdējās debatēs vienbalsīgi...
<P>
(Priekšsēdētāja pārtrauca runātāju)
<SPEAKER ID="303" NAME="Martin Callanan" AFFILIATION="ECR">
Priekšsēdētājas kundze! Es vēlētos pateikties komisāres kundzei par runu un apsveicu viņu mūsu zālē.
<P>
Savā runā viņa minēja mūsu mērķa pacelšanu līdz 30 % ja tiks izpildīti zināmi nosacījumi.
<P>
Kādi pierādījumi viņai ir, ka izdarot to, tas mums palīdzēs pārliecināt Ameriku, Indiju, Ķīnu vai citas valstis parakstīt globāli saistošu nolīgumu?
<P>
Ja nepastāv globāli saistošs nolīgums, vai viņa nepiekrīt tam, ka pastāv liels risks padarīt mūsu rūpniecību mazāk konkurētspējīgu un aplaimot mūsu patērētājus ar vēl lielākiem rēķiniem par elektrību, kas kopumā nedos nekādu labumu apkārtējai videi, jo šos emisiju samazinājumus, protams, atceļ pieaugums Indijā, Ķīnā, ASV un citur?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Priekšsēdētājas kundze! ES jāapņemas samazināt emisijas par 40 % līdz 2020. gadam atbilstīgi jaunākajai pieejamajai zinātniskajai informācijai. Šādas saistības nevar uzņemties, esot atkarīgiem no citu rīcības.
<P>
Kādus pasākumus veiks Komisija, lai nodrošinātu, ka saistības samazināt ES emisijas tiks paaugstinātas līdz 40 %? Attiecībā uz nepieciešamo finansējumu, kas pieejams jaunattīstības valstīm, lai tās varētu apkarot klimata pārmaiņas un to sekas, kurš tieši nodrošinās šo finansējumu jaunattīstības valstīm? Cik dos katra attīstītā valsts? Kā un kad tas tiks nodrošināts?
<P>
Komisāres kundze runāja arī par vērienīgu, juridiski saistošu nolīgumu. Kādus soļus Komisija spers, lai panāktu nolīgumu, kas atzīst kopējos, bet atšķirīgos industriālo un jaunattīstības valstu pienākumus, balstoties uz vēsturisko siltumnīcas efektu izraisošo gāzu izvadi atmosfērā un uz pieejamajiem resursiem, lai risinātu problēmas, kas saistītas ar emisiju samazināšanu un klimata pārmaiņu sekām?
<SPEAKER ID="305" NAME="Connie Hedegaard">
Komisijas locekle. - Priekšsēdētājas kundze! Ja es pareizi sapratu pēdējo punktu, tas ir par to, kā mēs varam realizēt savas vienošanās. Tas, protams, ir galvenais jautājums.
<P>
Otrs jautājums bija par to, cik vajadzētu dot jaunattīstības valstīm, kā es to sapratu. Kritēriji vēl nav noteikti, bet domāju, ka ir ļoti svarīgi, lai mēs neizvirzām pārāk daudz nosacījumu tam. Tāds bija Kopenhāgenā dotais solījums, ka tūlītējais, šeit un tagad finansējums tiks piešķirts vismazāk attīstītajām un visneaizsargātākajām valstīm daļēji adaptācijai, daļēji mazināšanai.
<P>
Es arī uzskatu, ka ir tikai loģiski, ka mēs aizstāvam faktu, ka tam jānotiek, izmantojot esošos kanālus. Mēs laika dēļ nevaram atļauties izdomāt jaunas pārvaldes sistēmas vai kanālus vai ko citu, lai šī nauda sāktu darboties, jo mums tā jāliek lietā, cik drīz vien iespējams.
<P>
Es teiktu, ka ES jau ir gatava Bonnai, lai sniegtu neatliekamo finansējumu, un es teiktu, ka, vēlākais, Meksikā pasaulei jābūt gatavai ziņot par saviem Kopenhāgenā dotajiem solījumiem par tūlītējo finansējumu, izvirzīt dažādus kritērijus un runāt par to, kā mēs tieši to darīsim.
<P>
Atbildot Hassi kundzei, tas bija uzskats par nepieciešamību pieturēties pie 30 %, un daudzējādā ziņā tas sasaucas arī ar Callanan kunga teikto.
<P>
Nav ļoti viegli nolemt, kad tieši mums vajadzētu sasniegt 30 % un kas tieši būs nepieciešams, lai sasniegtu 30 %. Tādēļ šajā paziņojumā mēs sakām, ka pirms jūnija Eiropas Padomes nodrošināsim analīzi par to, kā mēs varētu gudri iet uz 30 %. Ko tas prasīs?
<P>
Protams, nevajadzētu būt naiviem. Protams, mums acīmredzot jārūpējas par savu rūpniecību. Mums vajadzētu zināt, ko mēs darām, un nevajadzētu būt naiviem. Es vienkārši domāju, ja mēs to darītu gudri un saskaņoti, būtu iespējams izvēlēties instrumentus, kuri vienlaikus varētu dot labumu klimata pārmaiņām un emisiju samazināšanai, energoefektivitātei, energodrošībai, jauninājumiem un darbavietu radīšanai. To mēs meklēsim. Es nesaku, ka tas būs viegli. Mēs nedomājam, ka virzība uz 30 % būs viegla, lai gan mums jāzina, kāds būs potenciāls, kāda būs ietekme, un tā būs analīze, kuru es nodrošināšu pirms Eiropas Padomes sanāksmes šī gada jūnijā. Tad gada nogalē mums būtu analīze par virzību uz 2050. gadu, iekļaujot šo 2030. gada perspektīvu, par ko mums jāsāk domāt un kam par iemeslu kalpo mūsu apņemšanās līdz 2050. gadam samazināt par 80 %-95 %. Ja mēs nesāksim rīkoties, pēdējie desmit vai divdesmit gadi, tuvojoties 2050. gadam, būs ļoti grūti.
<SPEAKER ID="306" NAME="Paul Nuttall" AFFILIATION="EFD">
Priekšsēdētājas kundze! Pretēji Komisijas uzskatiem, debates par cilvēka radītajām klimata pārmaiņām ne tuvu nav beigušās.
<P>
Tikai pagājušajā mēnesī mums bija Austrumanglijas universitātes skandāls, tad bija sagrāve saistībā ar Himalaju šļūdoņiem, un tagad mums ir jautājumi par to, kāda būs klimata pārmaiņu ietekme uz Amazones dzīvo dabu.
<P>
Pētījumi liecina, ka vismaz 20 rindkopas IPCC ziņojumā kā autoritatīvus avotus citē speciālistu nenovērtētus Pasaules dzīvās dabas fonda vai Greenpeace ziņojumus. Tā nav zinātne. Mums nepieciešami pārliecinoši speciālistu novērtēti zinātniski pierādījumi, nevis tādu spiediena grupu veikums, kuras izmanto klimata pārmaiņas, uzspiežot savas darba kārtības, vai tādu politiķu darbi, kuri izmanto tās, lai attaisnotu Eiropas Savienības pastāvēšanu.
<P>
Es vēlētos jautāt, vai tagad ir laiks ieturēt pauzi, izvērtēt un apsvērt steigšanos uz priekšu ar politikām, kuras varētu sagraut ekonomikas, radīt darba vietu zaudēšanu vai potenciāli radīt enerģētikas haosu?
<SPEAKER ID="307" NAME="Andrew Henry William Brons" AFFILIATION="NI">
Jūs būsiet informēti, ka no Austrumanglijas universitātes nopludinātās elektroniskās vēstules atklāj, ka cilvēka izraisīto klimata pārmaiņu hipotēzes atbalstītāji manipulējuši ar vēsturiskajām temperatūras izmaiņām, subjektīvi izvēloties bāzes gadus. Šis triks izmantots, lai maskētu neseno temperatūras pazemināšanos un ietvertu Viduslaiku siltā laika perioda problēmu. Elektroniskās vēstules atklāj arī to, ka zinātnieki, kuri skeptiski izturējušies pret šo hipotēzi, ir izstumti no citu zinātnieku veikuma pārskatīšanas procesiem, lai novērstu pētījumu kļūdu atklāšanu sabiedrības uzmanībai.
<P>
Vai hipotēze, kas balstās uz manipulāciju ar datiem, var kalpot par pienācīgu pamatu milzīgo izdevumu attaisnošanai un tādu rūpnīcu slēgšanai kā Corus rūpnīca Midlsbro? Eiropas Savienība maksā milzīgas subsīdijas apkārtējās vides spiediena grupām, kuras gatavas ieteikt ES sekot politikai, kuru tā jau realizē. Vai Eiropas Savienībai pieklājas izmantot publisko finansējumu spiediena grupu subsidēšanai? Tas izšķiež publisko naudu, sniedz fiktīvu atbalstu Eiropas Savienības politikai un kompromitē kampaņas rīkojošo organizāciju neatkarību.
<SPEAKER ID="308" NAME="Karl-Heinz Florenz" AFFILIATION="PPE">
(DE) Es vēlu jums sirsnīgu uzņemšanu šajā Parlamentā! Ticības zaudēšana Kopenhāgenā, pēc manām domām, ir viena no galvenajām problēmām. Tā varētu teorētiski turpināties visā pasaulē un arī Eiropas Savienībā. Mans jautājums jums ir šāds. Kas notiek ar instrumentiem, kurus mēs pieņēmām pagājušajā gadā? Man bažas rada emisijas kvotu tirdzniecības sistēma (ETS), jo neesmu pilnībā pārliecināts par to, ko Komisija dara šobrīd Kopenhāgenas lēmumu gaismā, piemēram, attiecībā uz atskaites punktiem un arī uz oglekļa emisiju pārbīdes gadījumu.
<P>
Mans otrais jautājums ir šāds. Francijas valdība ir izvirzījusi priekšlikumu iekļaut importētājus no jaunattīstības valstīm ETS sistēmā, lai paplašinātu tirgu un ļautu šīm valstīm piedalīties šajā sistēmā. Vai jums par to ir viedoklis?
<SPEAKER ID="309" NAME="Connie Hedegaard">
Komisijas locekle. - Priekšsēdētājas kundze! Vispirms atbildēšu abiem kungiem, kuri jautāja par IPCC.
<P>
Pirmkārt, es šeit nepārstāvu IPCC. Es esmu pārliecināta, ka viņi pilnībā spēj runāt paši.
<P>
Kad es dzirdu "Vai nav laiks ieturēt pauzi?”, man jāsaka, ka starptautiskās klimata sarunas daudzējādā ziņā ir bijušas apturētas diezgan ilgu laiku. Uzskatu, ka mums joprojām nepieciešams vērā ņemams progress. Es vienkārši nesaprotu, kāpēc dažu noplūdušo lietu dēļ kāds vēlas skeptiski izturēties pret visu projektu? Tā nav mana pieeja. Es esmu politiķe. Es nevaru vērtēt zinātnieku darbu, bet es varu izmantot savu veselo saprātu, protu lasīt viņu galvenos secinājumus un redzu, kādi fakti ir līdzīgi. Tad es varu izsvērt, vai vēlos riskēt un nedarīt neko, ņemot vērā, ka šādai nedarīšanai varētu būt ļoti liela ietekme, vai arī tā vietā censties atbildēt uz izaicinājumu?
<P>
Es vienkārši nesaprotu to, ka klimata jautājuma skeptiķi nespēj saskatīt, ka planētai, kuras iedzīvotāju skaits tuvojas deviņiem miljardiem vai vēl vairāk cilvēku līdz šī gadsimta vidum, vienmēr būs labi kļūt daudz energoefektīvākai un daudz vairāk resursus taupošai.
<P>
Mums vajadzētu rast kopīgu pamatu, nonākot pie instrumentiem, jo tas var dot labumu mūsu apkārtējai videi, mūsu iedzīvotājiem un ekonomikām. Tas dos labumu arī uzņēmumiem, lai tie kļūtu ļoti energoefektīvi nākotnē, kad enerģija kļūs vēl dārgāka. Tas beigās atmaksāsies pasaulē, kurā notiks cīņa par resursiem. Tādēļ es vienkārši nesaprotu, kāpēc mēs nevaram pieņemt šo darba kārtību no šī skatupunkta.
<P>
Florenz kungam par to, ko mēs darām ar ETS instrumentiem. Kā es jau minēju, līdz vasarai tiks publicēta analīze par oglekļa emisiju pārvirzi, un, kad pienāks atskaites punkts, mēs turpināsim darbu ar to. Vēl ir daudzas lietas, pie kurām jāstrādā ETS. Es domāju, ka mums joprojām vajadzētu strādāt ar citām pusēm pasaulē, kuras plāno iegūt kāda veida tirdzniecības sistēmas.
<P>
Es joprojām domāju, ka tas būs visefektīvākais veids, kā mēģināt to regulēt, bet tad, protams, ir ļoti svarīgi, lai mums būtu izveidotas un darbotos savas sistēmas, cik vien efektīvi un uzņēmumiem draudzīgi iespējams, lai viņi var redzēt, ka tās patiesībā strādā un ka beigās dod labumu viņu iespējai nodrošināt jauninājumus.
<SPEAKER ID="310" NAME="Jo Leinen" AFFILIATION="S&amp;D">
(DE) Ļoti sirsnīgi sveicu jūs Parlamentā, komisāres kundze! Es uzrakstīju vēstuli Parlamenta priekšsēdētājam, lai informētu viņu, ka visas šajā zālē esošās delegācijas ir iekļāvušas klimata aizsardzību diskusiju dienaskārtībā ar mūsu partneriem visā pasaulē. Mums jāatrod cits mehānisms, lai veicinātu šo informāciju un šie rezultāti jāsaista ar jūsu braucieniem pa pasauli, lai mēs šeit, Briselē, un Strasbūrā zinātu, kur tieši mēs esam.
<P>
Es ļoti bažījos par to, ka sarunas par klimatu var piedzīvot tādu pašu likteni kā Dohas sarunas, kuras atliek gadu no gada. Tādēļ mans jautājums ir, kāds ir jūsu plāns B, lai, iespējams, sasniegtu rezultātus daļā nozaru? Man ir jautājums arī par Kioto protokolu. Mēs Bangkokā pieļāvām vienu stratēģisku kļūdu, radot iespaidu, ka mēs no tā vēlamies atteikties. Kas notiktu, ja mēs neko nepieņemtu līdz 2011. vai 2012. gadam? Kāda ir Kioto protokola nākotne?
<SPEAKER ID="311" NAME="Frédérique Ries" AFFILIATION="ALDE">
(FR) Priekšsēdētājas kundze! Es vēlos sveikt Hedegaard kundzi mūsu zālē. Komisāres kundze, es priecājos sveikt jūs ar pirmo pienākumu un atkārtot teikto jūsu uzklausīšanā un apsveikt jūs par entuziasmu, kuru jūs ienesat debatēs, jūs, kas iemiesojat klimata diplomātiju, protams, ar nepārtrauktu mūsu Parlamenta atbalstu.
<P>
Esmu pārliecināts, ka Eiropai jāieņem aktīvāka pozīcija, ka tai jārāda savi ieroči, nevis nodomi. Mans jautājums, uz kuru jums būs viegli atbildēt, ir līdzīgs Vides, sabiedrības veselības un pārtikas nekaitīguma komitejas priekšsēdētāja jautājumam, jo es arī esmu pārliecināts, ka Eiropai turpmāk jānodrošina klimata dimensijas iekļaušana visos tās tirdzniecības nolīgumos ar trešajām valstīm, ar Eiropas oglekļa nodokli, ja tā ir vienīgā valoda, kuru saprot tie, kuri atsakās aptvert problēmas lielumu.
<P>
Man ir vēl viens no manas puses nedaudz dumpīgs jautājums, priekšlikums, kuram jebkurā gadījumā nepieciešama jūsu atbilde: Vai Eiropas Parlaments, Komisija un arī iestādes nevarētu rādīt piemēru, pasludinot sevi par oglekļa neitrālām, citiem vārdiem, kompensēt savas CO2 emisijas, lai sasniegtu vismaz - lai gan tas ir tikai viens aspekts - apkārtējās vides izmaksas mūsu ceļojumiem uz Strasbūru.
<SPEAKER ID="312" NAME="Claude Turmes" AFFILIATION="Verts/ALE">
- Priekšsēdētājas kundze! Vispirms es domāju, ka mēs visi ļoti gaidām ietekmes novērtējumu. Mēs patiešām esam vairāk vai mazāk pārliecināti, ka 30 % būs labi Eiropas ekonomikai un arī centieniem pēc zaļajām tehnoloģijām.
<P>
Man ir divi jautājumi, komisāres kundze, viens par tūlītējā finansējuma naudu. Kā jūs sadarbosieties ar Piebalga kungu, lai patiešām pārliecinātos, ka šī nauda tiek tērēta efektivitātei, atjaunīgajiem resursiem un decentralizētā veidā, decentralizētai enerģijas ražošanai, kombinējot to ar enerģijas trūkumu? Otrs jautājums ir, kā jūs iesaistīsiet lielās Eiropas pilsētas un attīstītos reģionus šajā spēlē, arī starptautiskā līmenī? Es biju patiešām vīlies, ka pagājušās nedēļas "Eiropa 2020” dokumentā pilsētas un reģioni pamatā neeksistē. Kā mēs varam uzdrošināties domāt, ka virzīsim Eiropu uz priekšu, ignorējot iedzīvotāju reģionus Eiropā un to starptautisko ietekmi?
<SPEAKER ID="313" NAME="Connie Hedegaard">
Komisijas locekle. - Priekšsēdētājas kundze! Pirmkārt, atbilde Leinen kungam. Es domāju, ka ļoti laba ir ideja par to, ka, delegācijām dodoties ceļā, ir laiks un prioritāte iekļaut darba kārtībā klimata jautājumu. Tas ir ļoti svarīgi, un būtu ļoti noderīgi salīdzināt piezīmes, lai tad, kad jūs saņemat informāciju vienā valstī un es saņemu informāciju pēc mēneša, mēs ik pa laikam satiktos un salīdzinātu piezīmes, lai varam patiešām izmantot informāciju, ko katrs saņemam.
<P>
Risks nonākt pie Dohai līdzīga procesa bija iemesls, kādēļ mēs izmantojām tik daudz spiediena Kopenhāgenā, darot visu iespējamo, lai izvairītos no šādas situācijas. Jums ir arī taisnība, ka tagad tas ir bīstami: ja mēs neizdarījām to Kopenhāgenā, vai tas var turpināties mūžīgi? Tāpēc es vēlētos redzēt konkrētāku ceļvedi ar precīziem iznākumiem katram pasākumam un precīzu datumu, kad mums tas jānoslēdz. Manuprāt, tas ir ļoti labs punkts.
<P>
Pēdējais jautājums bija par Kioto protokolu un tā nākotni. Mēs visi zinām, ka ir problēmas ar Kioto protokolu. Mēs zinām, ka ir daudzas valstis, kuras nevēlas tajā iesaistīties, un visas šīs problēmas. Visbeidzot, tas ir arī izaicinājums Eiropas Savienībai. Mēs nevaram nostāties vieni Kioto Protokolā. Manuprāt, ir ļoti svarīgi, ka Eiropai ir labāk, neuzņemoties vainu, ja mēs neesam vainojami.
<P>
Mēs neesam problēma attiecībā uz Kioto Protokolu. Mēs izpildījām visu pirms visiem citiem. Mēs esam izpildījuši un uzturējuši savas oficiālās saistības pirmajā periodā no 2008. līdz 2012. gadam. ES šajā kontekstā nav problēma. Šeit problēma ir citas puses, un tām būs jātiek skaidrībā, vai tās vēlas alternatīvu, ja tāda būtu, vai par to, kā tās tiks galā ar turpinājumu, otro saistību periodu.
<P>
Tādēļ apspriežamais jautājums ir atklāts, bet, kā Chris Davies jau minēja, mēs esam atkarīgi no tā, ko dara citas puses. Mums jābūt piesardzīgiem. Kāpēc mums jābūt tiem, kas nogalina Kioto protokolu? Mēs esam izpildījuši savus solījumus Kioto protokolā, tādēļ dažreiz labāk mums Eiropā nevajadzētu uzņemties vainu, kur tā jāuzņemas citiem.
<P>
Par priekšlikumu par iestādēm šeit es varu teikt, ka esmu jau uzdevusi šo jautājumu savā kabinetā. Manuprāt, tas ir dabiski. Es ļoti vēlētos sadarboties ar Parlamentu. Ja jūs varētu strādāt ar Parlamentu, tad es strādāšu ar Komisiju. Es domāju, ka tas ir loģiski arī attiecībā pret iedzīvotājiem.
<P>
Atbilde Turmes kungam par tūlītējo finansējumu un sadarbību ar komisāru Piebalga kungu. Jūs varbūt pamanījāt, ka šis paziņojums ir gatavots kopā ar Piebalga kungu. Viņš arī to ir parakstījis, jo mēs zinām, ka ir ļoti svarīgi, ka mēs cenšamies sadarboties arī saistībā ar viņa portfolio un ka to var izmantot ļoti pozitīvā veidā. Mums, abiem komisāriem, jau ir diskusijas par to.
<P>
Es saprotu jūsu teikto par lielajām pilsētām. Es domāju, ka C40 un daudzas citas iniciatīvas ir ļoti labas, un jums taisnība arī par to, ka vairums emisiju būs saistītas ar lielajām pilsētām un dzīvesveidu tajās. Problēma ir tāda, ka liela daļa plānošanas un citu instrumentu, kuri var patiešām risināt šos jautājumus, bieži ir dalībvalstu ziņā, bet es piekrītu jums un arī esmu strādājusi ar dažām lielajām pilsētām pirms Kopenhāgenas konferences. Šo aspektu mums vajadzētu atcerēties un censties saskatīt, kā mēs to varam attīstīt tālāk. Piemēram, arī nonākot pie transporta un zemu oglekļa emisiju transporta, pats par sevi saprotams, ka lielās pilsētas būs galvenās risinājumu meklētājas šajā jautājumā.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Komisāres kundze! Kopenhāgenas konference ir parādījusi, ka ir nepieciešams gatavoties nākamajai Līgumslēdzēju pušu konferencei (COP) ne tikai iekšlietu, globālajā un tehniskajā, bet arī politiskajā līmenī. Eiropai ir iekšpolitisks uzdevums ieviest enerģijas un klimata paketi un investēt tīrajās tehnoloģijās, zinātniskajos pētījumos un energoefektivitātē.
<P>
Priekšzīmes rādīšana citiem ir nepieciešama prasība, bet ar to vien nepietiek, kā pierādīja Kopenhāgenas konference. Tādēļ ir svarīgi attīstīt un veicināt diplomātisko aspektu un izmantot Lisabonas līguma piedāvātās iespējas, lai gatavotu ceļu uz nākamo COP ar ambīcijām, pārstāvot vienotu nostāju un veidojot stratēģiskas alianses ar potenciālajiem partneriem par šo tematu, piemēram, ar Āfrikas, Karību jūras un Klusā okeāna valstīm.
<P>
Ir svarīgi iekļaut klimata pārmaiņu tematu visos samitos un augsta līmeņa sanāksmēs. Es vēlos jautāt Komisijai un komisāres kundzei, kāds progress ir panākts šajās politiskajās sarunās.
<SPEAKER ID="315" NAME="Dan Jørgensen" AFFILIATION="S&amp;D">
(DA) Priekšsēdētājas kundze! Esiet sveicināta, Hedegaard kundze! Jūs minējāt daudzas labas lietas, un tikpat daudz to ir paziņojumā. Es pievērsīšos lietām, kurām es nepiekrītu.
<P>
Es noteikti nepiekrītu stratēģijai, kas balstās uz pieņēmumu šajā sākuma stadijā, ka mēs Meksikā nepanāksim vienošanos. Tādēļ mans jautājums jums ir par to, vai jūs vienkārši tā esat nolēmusi, vai tāds mandāts jums ir dots - un, ja tā, kurš jums to deva? Vai tie ir valstu vadītāji? Vai tā ir koplēmuma procedūra vai kas cits? Es ceru, ka šo stratēģiju var pārskatīt. Kādu labumu var gūt, sakot: "Ja ir panākts svarīgs pagrieziena punkts un ir lielas cerības, bet tad viss pielīdzinās nullei - kā mēs varēsim izskaidrot divas sakāves?” Klausieties, par to jums nav jābažījas. ASV, Ķīna un pārējie, iespējams, nodrošinās, ka no Meksikas nevajag daudz cerēt. Par ES lomu nevajadzētu runāt, pazeminot cerības, ES loma ir sarunās attaisnot cerības. Ja mēs sakām pirms samita sākuma: "Klausieties, mēs esam gatavi pieņemt, ka nebūs sevišķi nozīmīgas vienošanās” un tā tālāk, tad jūs izslēdzat jebkādu panākumu iespēju pirms paša sākuma. Tas nosaka visu sākuma punktu, un nolīgums tādēļ tikai kļūs sliktāks.
<SPEAKER ID="316" NAME="Holger Krahmer" AFFILIATION="ALDE">
(DE) Komisāres kundze, man ir divi konkrēti jautājumi jums.
<P>
Pirmkārt, jūsu dokumentā es neredzu Eiropas sarunu pozīcijas analīzi starptautiskā līmenī. Vai mēs esam ņēmuši vērā to, ka Eiropas ietekme klimata politikā ir mazinājusies? Vai mēs esam ņēmuši vērā to, ka politiskais un ekonomiskais līdzsvars pasaulē ir krasi nosvēries Āzijas virzienā? Vai iespējams, ka mēs esam pilnībā pārvērtējuši savas iespējas tur?
<P>
Otrkārt, jūsu dokuments ir izcils. Divpadsmit pilnībā aizpildītās lapās nav nevienas atsauces uz IPCC darba grupu. Vai tas ir smalks mēģinājums distancēties no šīs organizācijas? Es vēlētos atgādināt jums, ka šī darba grupa veidoja pamatu visiem politiskajiem lēmumiem, kas saistīti ar direktīvām, kuras mēs esam pieņēmuši šeit pēdējos gados. Vai nav pienācis laiks pieprasīt plašu zinātnisku pieeju, kas dod mums īstus zinātniskus, nevis politiskus faktus?
<SPEAKER ID="317" NAME="Connie Hedegaard">
Komisijas locekle. - Priekšsēdētājas kundze! Tas noteikti ir skaidrs "nē” pēdējam punktam par IPCC. Ja man vajadzētu distancēties no visa, kas nav dokumentā, tad es distancētos no daudzām lietām. Tas ir mēģinājums uzskatīt pašu par sevi saprotamu, ka mēs sastopamies ar problēmu, ka mums tā jārisina un ka ES jāuzņemas vadošā loma tās risināšanā. Tas ir šī dokumenta mērķis.
<P>
Es nepiekrītu, ka ES nav ietekmes uz starptautiskajām sarunām. Jums taisnība, ka mums nav tik daudz ietekmes, kā mēs vēlētos, lai mēs varētu diktēt noteikumus notiekošajā. Mēs esam atkarīgi no citiem.
<P>
Tomēr mēs Kopenhāgenas konferencē redzējām ko jaunu: ja agrāk ES nereti bija tikai daži partneri starptautiskajās sarunās un, cenšoties panākt lietu attīstību, šoreiz valstu vadītāji, kuri pārstāvēja vairāk kā 80 % globālo emisiju, Kopenhāgenā apsolīja, ka, sākot no tā brīža, sekos mums. Tas ievērojami maina visu dinamiku. Vai es varu atgādināt jums, ka iesaistīt strauji augošās ekonomikas un panākt to līdzatbildību gadiem ilgi ir bijusi Eiropas prioritāte un ka tas patiesībā tika sasniegts Kopenhāgenā?
<P>
Carvalho kundzei: jā es pilnībā piekrītu, ka mums vajadzētu gatavoties gan tehniski, gan politiski un ka mums būtu tas jādara labāk, ne sliktāk, lai, nonākot pie sarunu galda, nebūtu tā, ka mēs tikai pasakām, ko vēlamies, un, ja visa pasaule nav vienisprātis ar mums, mēs vairs nezinām, ko darīt, jo esam iztērējuši visu enerģiju, lai vienotos par ļoti stingru un detalizēti formulētu pozīciju. Mums jābūt elastīgākiem sarunās par to.
<P>
(DA) ... un visbeidzot atbilde Jørgensen kungam: Protams, ka es neuzskatu, ka mums nevajadzētu panākt vienošanos Meksikā. Pašlaik mēs diskutējam par to, vai uzskatām, ka mēs varam Meksikā iegūt visas detaļas, tostarp nolīguma formu. Tās ir manas bažas. No šī skatupunkta esmu pārliecināta, ka mēs palielināsim spiedienu uz ASV, Ķīnu un citiem, tieši pasakot, ka mums jāgūst ļoti konkrēti iznākumi un ka šos ļoti konkrētos rezultātus var sasniegt Kankunā. Mēs nevaram to vienkārši atlikt.
<P>
Es cenšos apgrūtināt šo mērķu nesasniegšanu Meksikā. Uzskatu, ja mums tas jāpanāk, tad jāpārliecinās, ka mēs nepievēršam pārāk lielu uzmanību juridiskajai formai, jo tas varētu ievērojami apgrūtināt vienošanās panākšanu par pašu saturu. Ir jāņem vērā daudzi faktori, piemēram, tas, ko mēs domājam, ko mēs dzirdam un par ko, pēc mūsu domām, ir iespējams panākt vienošanos ar ASV tikai trīs nedēļas pēc viņu vidusposma vēlēšanām. Šeit darbojas daudzi faktori, bet esmu pārliecināta, ka Jørgensen kungs pietiekami labi pazīst mani, lai saprastu, ka tas nav tādēļ, ka es nedomāju, ka mums nevajadzētu būt vērienīgiem Meksikā. Mums vienkārši jācenšas definēt, ko mēs maksimāli varam sasniegt Meksikā. Tas ir centrālais punkts stratēģijā, ar kuru es centos iepazīstināt šodien.
<SPEAKER ID="319" NAME="Priekšsēdētāja">
Dāmas un kungi! Daudz vairāk ir to deputātu, kuriem nebija iespējas uzstāties, nekā to, kuriem tika dots vārds. Nebija pietiekami daudz laika. Es ceru, ka jūs to saprotat. Pateicos jums visiem par disciplinētajām debatēm. Paldies, komisāres kundze! Ceru, ka mēs biežāk tiksimies plenārsēdēs. Esmu pārliecināta, ka tā būs.
<P>
Debates ir slēgtas.
<P>
Rakstiskas deklarācijas (Reglamenta 149. pants)
<SPEAKER ID="943" NAME="Sebastian Valentin Bodu  " LANGUAGE="RO">
ES ir visas iespējas uzņemties vadošo lomu CO2 emisiju samazināšanā. Iespējams, ka Kopenhāgenas konference daudziem radīja vilšanās sajūtu tāpēc, ka daži dalībnieki atturējās uzņemties jebkādus noteiktus klimata pārmaiņu novēršanas mērķus. Indija un Ķīna nesen signalizējušas ANO, norādot uz savu apņēmību sasniegt Kopenhāgenas vienošanās mērķus, lai cik neskaidri tie nebūtu. Tā ir svarīga zīme, un ES var izmantot šo iniciatīvu starptautiski un nosēdināt visas valstis pie viena galda, jo īpaši Āzijas valstis, kuru industriālā kapacitāte aug ar katru mēnesi. Klimata pārmaiņas ir neapšaubāmas, tāpat kā tas, ka piesārņojums tikai paātrina tās. Tas attaisno ES ambīcijas rādīt piemēru piesārņojuma samazināšanas aktivitātēs. Galu galā, mērķis kļūt par vismazāk piesārņoto reģionu pasaulē var būt tikai mūsu priekšrocība. Ieguvums no tā ietver vairāk nekā tikai tiešu tīrākas vides ieguvumu. Eiropas pārorientēšanās uz zaļo ekonomiku un rūpniecību radīs darbavietas, atvērs jaunas pētniecības iespējas un, visbeidzot, kas ne mazāk svarīgi, mazinās katras valsts izdevumus.
<SPEAKER ID="942" NAME="João Ferreira  " LANGUAGE="PT">
Lai gan Zemes atmosfēras saglabāšanai jābūt dažādu valstu kopīgai atbildībai, ir skaidrs, ka katras valsts ietekme uz atmosfēru vēstures gaitā un ietekme šodien ir divas ļoti atšķirīgas lietas, kas nozīmē, ka viņu atbildība jādiferencē taisnīguma dēļ. Vēl vairāk, definējot katras valsts atbildību starptautiskajos centienos mazināt emisijas, jāņem vērā to iedzīvotāju skaits to pašu taisnīguma iemeslu dēļ. Ķīnas emisijas uz vienu iedzīvotāju šobrīd ir četras reizes mazākas nekā ASV un apmēram puse no vidējās ES emisijas. Indijai ir apmēram desmitā daļa no vidējās ES emisijas un divdesmit reizes mazākas emisijas nekā ASV. Šobrīd Indijā ir apmēram 500 miljoni iedzīvotāju (aptuveni ES iedzīvotāju skaits), kam nav piekļuves elektrībai. Tādēļ mēģinājumi vainot šīs valstis Kopenhāgenas konferences neveiksmēs ir nesaprātīgi un negodīgi, nemaz nerunājot par smieklīgo Amerikas tautu bolivārisma alianses valstu vainošanu ar šī Parlamenta rezolūciju. Šo pozīciju attaisno tikai tīrs politiskais frakcionālisms, kurš grauj un apgāž to, kas patiesībā notika Kopenhāgenas konferencē.
<SPEAKER ID="320" NAME="Adam Gierek  " LANGUAGE="PL">
Eiropas Komisijas un tās prezidenta neatlaidīgā lobēšana par "vērienīgu” klimata un enerģijas politiku, kas ilgusi gadiem, nav nekas cits kā centieni iznīcināt ES rūpniecību. Šī politika ir iznākums vai nu nezināšanai, kuru pasliktina Starpvaldību ekspertu grupa klimata pārmaiņu jautājumos, vai vienkāršai muļķībai, vai arī pārmērīgam cinismam, kurš noved pie ekonomiskas sabotāžas. Žēl, ka Kreisā spārna Parlamenta deputāti nav sapratuši, ka tas nav nekas cits kā slazds viņiem, jo lielākais skaits emisijas kvotu tirgošanas atbalstītāju tiek vervēts starp tiem, kas jau ir izraisījuši vienu krīzi. Tomēr šoreiz "finanšu burbulis” būs ievērojami lielāks. Zaudējumi, kurus jau ir izraisījusi šī pašnāvnieciskā politika, ir milzīgi, jo īpaši manā valstī Polijā. Mums nav vajadzīgs karš. Ir vieglāk sagraut valsti nekā atjaunot to. Es aicinu Komisiju - nāciet pie prāta, jo tas, ko jūs darāt, ir ne tikai pret Eiropu, bet arī nehumāni. Ir nepieciešama tūlītēja klimata un enerģijas paketes pārskatīšana. Sāciet strādāt pie tā un beidziet pārliecināt citus par ekonomisko pašnāvību. Zaļā ekonomika - jā, bet tas, protams, nozīmē materiālu un enerģijas pārstrādi, koģenerāciju, termomodernizāciju, ilgtspējīgo enerģiju, kur nav citu avotu, atkritumu pārstrādi, kodolenerģiju, lielāku enerģijas ekonomiju, augstāku energoefektivitāti un citas lietas. Tādējādi, vai arī CO2 emisijām ir kāds sakars ar ekonomiku, kura ir tik "zaļa” kā šī? Jā, ir, bet paradoksāli, kad pieaug emisijas... tas ir labi.
<SPEAKER ID="941" NAME="Eija-Riitta Korhola  " AFFILIATION="PPE">
rakstiski. - (FI) Priekšsēdētājas kundze! Esmu pateicīga komisārei Hedegaard kundzei par norādi, ka viņa saprot klimata politikas pamatdilemmu: ES nevar veikt samazinājumus viena, jo tad ne tikai mūsu centieni būs veltīgi, bet mēs radīsim apdraudējumu, ka cietīs apkārtējā vide. Ja ražošana nevar turpmāk notikt Eiropas Savienībā pieaugošo emisijas kvotu pārdošanas cenu dēļ un ja tādējādi tērauds vai papīrs tiks ražots vietās, kur emisijas ir lielākas nekā Eiropā, emisijas kopumā palielināsies. Vienpusēji mērķi nav mērķi: tikai rīkojoties kopā atbilstīgi vieniem noteikumiem būs iespējams ievērojami atlaist jostas. Tā pamatā jābūt citai klimata stratēģijai: pastāvīgs konkrēto emisiju samazinājums. Tas veido dekarbonizācijas sistēmu, kura nav atkarīga no biznesa cikla un kura vienmēr atalgo to pusi, kura veic samazinājumus, atšķirībā no pašreizējās emisijas kvotu tirdzniecības. Ķīna, Japāna un Amerikas Savienotās Valstis, cita starpā, ir ieinteresētas šādā shēmā, un tādēļ ES arī jāatjauno sava stratēģija, lai atspoguļotu pašreizējo situāciju. Es vēlētos arī jautāt, vai ir jēga pieturēties pie emisiju tirdzniecības shēmas pēc 2012. gada, jo tagad šķiet, ka nebūs globālu shēmu, kuras varētu saistīt ar mūsu shēmu. Ja vien emisiju kompensāciju specifikācija un sadalījums nebūs proporcionāls, būs neiespējami izvairīties no konkurences izkropļojuma. Vēl tikai pirms desmit gadiem, kad mēs sākām veidot Komisijas tirdzniecības direktīvu, shēma kopumā tika mums popularizēta kā līdzeklis emisiju tirdzniecības sagatavošanai globālā mērogā. Mēs ieguvām praksi un pieredzi. Šī pieredze mums noteikti maksāja dārgi, un tās devums apkārtējai videi nekādā ziņā nav redzams. Emisiju samazinājumus var veikt tā, ka tie ir mazāk pakļauti tirgus neveiksmēm un spekulācijām. Vai Komisija uzskata, ka ir pietiekami iemesli turpināt darboties vienatnē?
<SPEAKER ID="321" NAME="Elżbieta Katarzyna Łukacijewska  " LANGUAGE="PL">
Priekšsēdētājas kundze, Hedegaard kundze! Kopenhāgenas konference, uz kuru mēs devāmies kā klimata pārmaiņu līderi, bija sakāve, un parādīja, ka tikai Eiropa ir ieinteresēta CO2 emisiju ierobežošanā. Hedegaard kundze ir paziņojusi, ka, par spīti šai sakāvei, cīņa pret globālo sasilšanu joprojām būs Eiropas politikas centrā. Tagad mēs veidojam jaunu stratēģiju pirms Meksikas samita, tādēļ mums jāatbild uz jautājumu, kur mēs kļūdījāmies, un jāpēta mūsu uzskati un gaidas tāpēc, ka pasaule nav šodien gatava pieņemt tik lielus ierobežojumus. Tādēļ man ir trīs jautājumi Hedegaard kundzei. Pirmkārt, kā mēs turpināsim sarunas un kādus mērķus izvirzīsim sev, lai Meksikas samits nebeidzas tāpat kā Kopenhāgenas samits? Otrkārt, vai Eiropas Komisija ir pārbaudījusi informāciju par globālo sasilšanu un kūstošajiem aisbergiem dažu zinātnieku sniegtās maldinošās un nepatiesās informācijas kontekstā? Treškārt, vai jūs piekrītat manam secinājumam, ka bez ASV, Ķīnas, Krievijas un Indijas piekrišanas ievērojamam emisiju samazinājumam Eiropas Savienības centieni un ar tiem saistītās izmaksas būs veltīgas?
<SPEAKER ID="322" NAME="Bogdan Kazimierz Marcinkiewicz  " LANGUAGE="PL">
Galvenais izaicinājums Eiropas Savienībai pēc Kopenhāgenas samita ir pēc iespējas drīzāk izstrādāt ko svarīgu - kolektīvu ceļvedi COP 16 samitam Meksikā. Kopenhāgenas konference ir likusi mums saprast, ka ar labiem nodomiem vien nepietiek. Kopenhāgenas konferences rezultātā mēs varam nonākt pie šādiem četriem secinājumiem. Pirmkārt, Eiropas Savienība nebūs pilnīgi efektīva, ja tikai noteiks ietvarus, kas jāievēro. Eiropai jāsniedz jaunattīstības valstīm reāls atbalsts, dodot priekšroku Kopienas ambiciozajiem emisiju mērķiem. Otrkārt, Eiropas Savienībai atkal jāsāk diskusijas ar Savienotajām Valstīm kā daļu no Transatlantijas vadības un ar citiem vadošiem pasaules spēkiem. Treškārt, Eiropas Savienībai jāpieņem racionālāka pieeja CO2 emisiju samazināšanas stratēģijai ar mērķi samazināt emisijas, vienlaikus izvairoties no augstām adaptācijas izmaksām. Ceturtkārt, Eiropas Savienībai jāintensificē centieni veidot efektīvu zemu emisiju ekonomiku. Hedegaard kundze, jautājums ir vienkāršs - vai Eiropā ir klimats šādām pārmaiņām?
<SPEAKER ID="323" NAME="Rareş-Lucian Niculescu  " AFFILIATION="PPE">
rakstiski. - (RO) Es augstu vērtēju svarīgo vietu, kas atvēlēta klimata pārmaiņām Komisijas paziņojumā "Eiropa 2020 - Eiropas stratēģija gudrai, ilgtspējīgai un integrējošai izaugsmei”.
<P>
Ir vērts uzsvērt divus tā aspektus. Pirmkārt, investēšana zaļākās zema oglekļa līmeņa tehnoloģijās ir svarīgs instruments. Šīs investīcijas aizsargās apkārtējo vidi, vienlaikus radot jaunas biznesa iespējas un jaunas darbavietas. Eiropas Savienība var spēlēt svarīgu lomu šajā nozarē globālajā tirgū. Otrs aspekts ir pamatiniciatīvas "Resursu ziņā efektīva Eiropa” nozīme. Komisijas lūgums dalībvalstīm izmantot struktūrfondus, lai investētu energoefektīvu sabiedrisko ēku celtniecībā, noteikti ir daļa risinājuma. Tomēr es domāju, ka mums jāvelta tikpat daudz uzmanības arī dzīvojamajam sektoram, precīzāk, agrāk celtajām daudzdzīvokļu ēkām, jo īpaši Austrumeiropā.
<SPEAKER ID="324" NAME="Rovana Plumb  " AFFILIATION="S&amp;D">
rakstiski. - (RO) Es uzskatu, ka mēs esam mācījušies no Kopenhāgenas neveiksmes. Apliecinot to, jāpārskata mūsu stratēģija, lai varam panākt juridiski saistošu nolīgumu Meksikā.
<P>
Tūlītēja rīcība ir nepieciešama, lai pārvērstu panākto politisko nolīgumu darbībā, kā arī jāliek lietā 7,2 miljardi eiro, kas paredzēti "tūlītējam finansējumam” jaunattīstības valstīm.
<P>
ES ir paudusi savu vēlmi būt saistītai ar vienošanos, un zināms, ka tā ir uzņēmusies vienpusējas saistības samazināt ES globālās emisijas par 20 % no 1990. gada līmeņa un nosacītu piedāvājumu pacelt šo samazināšanas procentu līdz 30 %, ja citi lielie emisiju ražotāji arī apņemsies dot ieguldījumu ar ekvivalentu proporciju globālajos centienos samazināt emisijas.
<P>
Kopš 18. februāra 40 valstis ir darījušas zināmus savus samazināšanas plānus un 100 ir parakstījušas vienošanos, bet ar to nepietiek.
<P>
Es aicinu augsto pārstāvi un Klimata pārmaiņu novēršanas komisāri mūs steidzami iepazīstināt ar klimata diplomātijas stratēģiju un iekļaut ES un dalībvalstis visās klimata pārmaiņu politikas divpusējās un daudzpusējās stratēģiskajās partnerībās, lai sasniegtu šo svarīgo mērķi.
<P>
Stratēģiskās partnerībās klimata pārmaiņu apkarošanai jāiekļauj NVO un pilsoniskā sabiedrība.
<SPEAKER ID="325" NAME="Daciana Octavia Sârbu  " AFFILIATION="S&amp;D">
rakstiski. - Par spīti vilšanās sajūtai pēc Kopenhāgenas, tika panākts zināms progress, tostarp īstermiņa finansējums, kuru mēs nodrošinājām jaunattīstības valstīm. Tas ne tikai sniegs konkrētu palīdzību uz vietas, tas palīdzēs arī veidot uzticēšanos starp partneriem, kuri bija sašķelti Kopenhāgenā.
<P>
Turpmākajos mēnešos un gados mums jāparāda jaunattīstības pasaulei, ka mēs cienām savas apņemšanās finansēt adaptāciju un mazināšanu, un mums jābūt drošiem, ka finansējums tiek tērēts labākajā iespējamajā veidā, lai sasniegtu to mērķus.
<P>
Svarīgs progress Kopenhāgenā tika panākts arī par monitoringu, paziņošanu un pārbaudi. Tie ir tieši saistīti ar uzticības veidošanu, jo šāda sistēma ļaus mums redzēt, ka ikviens spēlē savu lomu, un ļaus mums noteikt mūsu politikas efektivitāti un to adaptēšanu nākotnē. Eiropas Savienībai jāturpina īstenot tās emisiju kvotu tirdzniecības sistēmu un citas iniciatīvas, piemēram, enerģijas samazināšanu ēkās. Mums jāsasniedz savi emisiju mērķi un jāparāda, kā mēs visi varam gūt labumu no enerģijas taupīšanas. Rādīt veiksmīgu emisiju samazināšanas politikas piemēru, kura pārvēršas ieguvumos vienkāršajiem cilvēkiem, ir labākais veids, kā pārliecināt citus sekot mums.
