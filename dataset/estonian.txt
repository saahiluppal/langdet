<CHAPTER ID="010-03">
3. Romade kaasamist käsitlev ELi strateegia (
<CHAPTER ID="015">
Määruse (EÜ) nr 1234/2007 (ühise turukorralduse ühtne määrus) muutmine (arutelu)
<SPEAKER ID="442" NAME="Juhataja">
Järgmine päevakorrapunkt on arutelu ettepaneku üle võtta vastu nõukogu määrus, millega muudetakse määrust (EÜ) nr 1234/2007, millega kehtestatakse põllumajandusturgude ühine korraldus ning mis käsitleb teatavate põllumajandustoodete erisätteid (ühise turukorralduse ühtset määrust) - C7-0223/2009 -.
<SPEAKER ID="443" NAME="Mariann Fischer Boel">
komisjoni liige. - Austatud juhataja! Lubage mul alustuseks avaldada tänu selle eest, et nende kahe ettepaneku puhul lubati kohaldada kiirmenetlust. Ma loodan, et need ettepanekud, millest üks on selle kohta, et piim tuleks lisada artikli 186 reguleerimisalasse, ja teine puudutab kvootide väljaostmise kava haldamist, aitavad lahendada olukorda piimaturul.
<P>
Need ettepanekud on viimased pikas piimasektorile suunatud meetmete jadas, mille me oleme vastu võtnud. Ma olen võtnud teie 17. septembri resolutsiooni teadmiseks ja loodetavasti olete teie võtnud teadmiseks, et paljud teie soovitused kajastuvad juba praktikas, pooleliolevates uuringutes või tänastes ettepanekutes.
<P>
Mis puutub teie resolutsioonis nimetatud pikaajalistesse meetmetesse, siis oleme moodustanud kõrgetasemelise töörühma. Esimene kohtumine on toimunud ja me loodame, et lõplik dokument esitatakse enne järgmise aasta juunikuu lõppu.
<P>
Mul on hea meel öelda, et praegu paistab piimaturu tegelikust olukorrast, et hinnad tõusevad, ja me ei näe enam sekkumisena piima kokkuostmist, sest turuhinnad on kõrgemad kui sekkumishinnad.
<P>
Oma ettepaneku kohta tahan öelda, et artikkel 186 kehtib sättena paljude toodete suhtes, kuid piim nende hulka ei kuulu. Hiljuti nähtud hinnakõikumine, mis algas 2007. aastal, näitas, et piima lisamine selle artikli reguleerimisalasse on vajalik või muutub vajalikuks, sest see võimaldaks komisjonil võtta kiiremini meetmeid.
<P>
Eile teatasin ma põllumajandusministrite nõukogus ning põllumajanduse ja maaelu arengu komisjonis ka 280 miljoni euro eraldamisest piimatootjatele. Et selle raha saaks kiiresti välja maksta, on mul lihtsalt vaja artiklis 186 sisalduvat õiguslikku alust. Eesmärk on eraldada raha riiklike rahastamispakettidena vastavalt 2008.-2009. aasta tootlikkusele ja loomulikult tehakse seda riiklike kvootide ülemmäära raames. Raha jaotatakse mittediskrimineerival viisil nendele piimatootjatele, keda kriis on kõige rohkem mõjutanud. Ma kordan, et selle võimaluse kasutamiseks peame lisama piima artikli 186 reguleerimisalasse.
<P>
Kui ma ütlesin, et teatasin võimalusest pakkuda välja 280 miljonit eurot, tähendab see, et eelarvepädev institutsioon, milleks on nii Euroopa Parlament kui ka rahandusministrite nõukogu, peab otsuse selle summa kohta tegema 19. novembril ECOFINi istungil. Samuti ütlesin eile, et see on viimane raha, mis mul on, välja arvatud see 300 miljonit eurot, mida on vaja finantsdistsipliinist kõrvalekaldumise vältimiseks. Ma tahan teile selgelt öelda, et artikkel 186 ei tähenda täielikku vabadust pakkuda välja ükskõik milliseid ideid, mis komisjonile võivad pähe tulla. Praegu saan öelda vaid seda, et eri toodete, sealhulgas võib-olla ka juustu eraladustamine on üks kandidaat, kui turuolukord on selline, et me saame seda õigustada.
<P>
Ettepaneku teine osa on seotud kvoodisüsteemi haldamisega. Liikmesriikidel on juba praegu võimalik kvoote kokku osta. Meie tahame luua võimaluse, et liikmesriigid lihtsalt vähendavad kvoodi üldist riiklikku ülemmäära nende kvootide summa võrra, mille nad on turult välja ostnud. See on vabatahtlik kava, sest meie aruteludes on ilmnenud, et kohustuslikud kavad poliitiliselt ei toimiks.
<P>
Ootan huviga teie märkusi.
<SPEAKER ID="444" NAME="Albert Deß" LANGUAGE="DE">
Austatud juhataja, lugupeetud volinik, kallid kolleegid! Mul on väga hea meel, et see kiirmenetluse taotlus võeti täna Euroopa Parlamendis suure enamusega vastu. Sellega oleme edastanud sõnumi oma piimatootjatele ega ole vastutusest kõrvale hiilinud. Vastupidi väikesele osale kolleegidest, kes kuuluvad teistesse fraktsioonidesse, näeme meie selles kiirmenetluse taotluses lisavahendit, millega piimatootjatele sel keerulisel ajal abi osutada.
<P>
Kindlasti on tõsi, et komisjoni taotlus tuli väga hilja ja et seda on vähem, kui on võimalik. Kuid see on siiski rohkem kui mitte midagi.
<P>
Minu fraktsioonis on kavandatud kvootide tagasiostmise programmi kohta samuti väga erinevaid arvamusi. Et programm üldse mingit mõju avaldaks, peaks see olema kohustuslik. Kuid ma näen, et enamus ei poolda seda ei Euroopa Parlamendis ega nõukogus. Lisaks ei oleks see programm vastuvõetav mõnele liikmesriigile, sest see oleks samaväärne tasakaalustava korra ja ka kvootide kärpimisega. Viide sellele, et kvoote peaks suurendama eelisrühmade jaoks, on juba õigluslikult kehtiv otsus.
<P>
Piima ja piimatoodete lisamine artikli 186 reguleerimisalasse kiirete meetmete võtmiseks turuhäirete korral on rõõmustav. Sellest hoolimata esitan ma muudatusettepaneku, et see meede peaks piirduma kahe aastaga. Kui see tõestab oma väärtust, saame kokku leppida pikendamises.
<P>
Lõpetuseks tahan teid selle 280 miljoni euro eest tänada. Lugupeetud volinik! Te olete Euroopa Parlamendile tõepoolest palju vastu tulnud. Ma tean, et teil ei ole rohkem raha kasutada. Ma palun, et resolutsiooni ettepanek võetaks võib-olla muudetud kujul neljapäeval vastu.
<SPEAKER ID="445" NAME="Paolo De Castro" LANGUAGE="IT">
Austatud juhataja, lugupeetud volinik, kallid kolleegid! Esiteks tahan ma kasutada võimalust ja avaldada heameelt täna hommikul Euroopa Parlamendis üles näidatud vastutustunde üle, kui siin kiideti heaks kiirmenetlus, et lisada ühise turukorralduse ühtse määruse artikli 186 reguleerimisalasse paljudele teistele põllumajandustoodetele lisaks piimasektor.
<P>
Sekkumist reguleerivate eeskirjade kiire laiendamine sellele sektorile turukriisi korral tagab meile võimaluse põllumajandusele tervikuna ja eelkõige piimasektorile sel ülimalt keerulisel ajal tähelepanuväärselt reageerida. Nagu proua Fischer Boel just ütles, ootame nüüd Euroopa Komisjonilt mõistvat suhtumist Euroopa Parlamendi nõudmistesse, milles on korduvalt öeldud, et siiani võetud meetmed on praeguse kriisi tõsidust arvestades olnud ebapiisavad.
<P>
Euroopa Parlamendi tänast avatust komisjoni suhtes ei tohiks tõlgendada piiramatute volituste täieliku delegeerimisena, vaid vastutuse võtmisena tõsises ja täiesti erakordses olukorras.
<P>
Ma soovin väga rõhutada, et Euroopa Parlament peab antud küsimuses otsustusprotsessi igas etapis osalemist hädavajalikuks, et tagada demokraatlik järelevalve. Just sellepärast usume, et komisjon peaks Euroopa Parlamendile ette teatama, kuidas ta neid piimasektori jaoks artikli 186 alusel antud uusi volitusi tegelikkuses kasutama hakkab.
<SPEAKER ID="446" NAME="George Lyon">
fraktsiooni ALDE nimel. - Austatud juhataja! Ka mina soovin volinikku tänada, et ta tuli täna õhtul siia ja selgitas taotletavaid volitusi põhjalikumalt. Lugupeetud volinik, kõigepealt soovin tänada teid positiivse vastukaja eest resolutsioonile, milles Euroopa Parlamendis 27. septembril kokku lepiti. Ma tunnustan neid samme, mida te olete astunud piimatootjate jaoks väga tõsise olukorra stabiliseerimiseks. Samuti on mul hea meel 280 miljoni euro üle, mille eesmärgiks te olete nimetanud ümberkorraldamist.
<P>
Teie ettepaneku esimese osa kohta peame me kõik täna esitama järgmise küsimuse: miks palutakse meil kinnitada kiirmeetmed alles nii hilja ja kas neist on turu elavdamisel abi? Sest nagu te oma sõnavõtus selgelt ütlesite, hakkab juba ilmnema esimesi märke elavnemisest. Ma ei ole veendunud, et kavandatavad kvoodimuutused muudavad olukorda palju, kuid kuna nende kasutamine on liikmesriikidele vabatahtlik, siis ei ole meie fraktsioon kindlasti nende muutuste vastu.
<P>
Kui rääkida ettepanekust laiendada artikli 186 reguleerimisala piimale ja piimatoodetele, siis minu kogemuste põhjal tulevad ministrid - või antud juhul volinikud - tavaliselt parlamentidesse taotlema volitusi, et nad saaksid probleemi lahendamiseks meetmeid võtta. Tundub, et täna õhtul palutakse meil anda komisjonile volitusi ilma, et meile enne täpselt öeldaks, milliste meetmete jaoks neid volitusi kasutatakse.
<P>
Nagu ma teie eelnevast jutust aru sain, mainisite, et teil on lisavolitusi vaja õigusliku alusena, et 280 miljonit eurot välja maksta. Ma oleksin tänulik, kui te selgitaksite, kas see on tõesti nii. Kas teil on selle jaoks neid volitusi vaja? Sest me kõik oleme mures, et samahästi võiksime praegu komisjonile anda täieliku tegevusvabaduse.
<P>
Lugupeetud volinik! Te ütlesite, et teie taskud on nüüd rahast tühjad, nii et kui teil peaks olema muid mõtteid meetmete kohta, mida võiks võtta, siis ei ole millegi väga olulise tegemiseks niikuinii erilisi rahalisi võimalusi. Meie fraktsioon annab need volitused vaid siis, kui need on ajaliselt piiratud ja kui neid kasutatakse üksnes äärmuslikus olukorras.
<SPEAKER ID="447" NAME="Martin Häusling">
fraktsiooni Verts/ALE nimel. - (DE) Austatud juhataja, kallid kolleegid! Lõpuks ometi toimub selles arutelus mingi edasiminek. Komisjon peab nüüd taas kandma kogu vastutust. Täna hommikul nägime midagi muud, kuigi oleksime soovinud Euroopa Parlamendi suuremat kaasatust. Lubage mul selgelt välja öelda, et me ei ole rahalise toetuse vastu, kuid me peame siiski aru saama, et see toetus on vaid piisk meres sõna kõige otsesemas mõttes.
<P>
Ka Luxembourgis tehtud otsused ei aidanud meil kahjuks taastada pakkumise ja nõudluse tasakaalu, mis on antud juhul ju kõige olulisem asjaolu. Kvootide vabatahtlik kokkuostmine on tore küll, kuid see ei avalda suurt mõju, sest see ei aita oluliselt mahtu vähendada.
<P>
Ma ütlesin juba eile, et me peame Euroopa Kontrollikoja aruande korralikult läbi vaatama ja hakkama rakendama poliitikat, mille eesmärk on pikaajaline. Samuti ütlesin, et peame vaatama, mida Euroopa Kontrollikoda on öelnud. Kontrollikoda on öelnud, et meil on vaja vahendeid, mida tulevikus hallata, sest vastasel korral ei ole võimalik kogu süsteemi rahastada, ja meil on Euroopa turul vaja kvaliteettoodetel põhinevat piimanduspoliitikat.
<P>
Me peame võimalikult kiiresti jätma kõrvale eksporditoetused - ka see on meie vana nõue - ja me oleme tihti nimetanud nende meetmete hukatuslikke tagajärgi.
<P>
Meil on väga vaja poliitikat, milles vaadatakse praegusest kriisist kaugemale, ja me ootame ka komisjonilt pikemat aega puudutavaid vastuseid. Kahetsusväärselt ei ole komisjon meile neid vastuseid siiani andnud, eelkõige selle kohta, kuidas me peaksime tugevdama tootjaorganisatsioone, et anda neile turul rohkem võimu ja piirata suurkaupluste kette.
<SPEAKER ID="448" NAME="James Nicholson">
fraktsiooni ECR nimel. - Austatud juhataja! Kõigepealt tahan öelda, et on mul selle otsuse üle hea meel. Ma leian, et eile õhtul parlamendikomisjonis toimunud ja täna õhtul täiskogu istungil toimuv arutelu võimaldab meil selles olukorras rohkem selgust luua. Tegelikkus ja minu arvates ka paljude piimatootjate nördimuse põhjus on selline, et kuigi nad on mingil määral näinud seda, mida härra Lyon nimetas esimeste märkide ilmnemiseks, ei ole see raha veel nende pangakontole jõudnud. Niisiis põhjustab see piimatootjates nördimust. Paljud neist on pikka aega rahalistes raskustes olnud. On hea ja kasulik, et me saame rääkida, sest nüüd olen ma nõus, et artikkel 186 tuleb korda saada. Nii saaksime selle raha võimalikult kiiresti otse tootjatele anda. Minu arvates on just see meie ülesanne.
<P>
Mulle meeldib härra Dessi mõte muudatusettepaneku kohta ja kui ta selle esitab, siis toetaksin arvatavasti muudatusettepanekut, milles on töö tegemiseks määratud tähtajaks kaks või isegi kolm aastat. Siiski ei ole ma väljaostmise kava asjus veendunud. Me peame seda tegema tööstusharu kaitseks.
<SPEAKER ID="449" NAME="Patrick Le Hyaric" LANGUAGE="FR">
Austatud juhataja, lugupeetud volinik! Ma pean teile täna õhtul veel kord ütlema, et teie kavandatud finantssätted on vaid piisk meres, kui me räägime kriisist ja meeleheitest, milles põllumajandustootjad praegu elavad.
<P>
Te eraldate 280 miljonit eurot, kui samas vaid mõni nädal tagasi pidi see summa olema 600 miljonit eurot. Niisiis teete te põllumajandustootjatele, kes kaotavad praegu 100-200 eurot päevas, tuhande euro suuruse ühekordse makse. Seepärast nõuame me tõelist erakorralist rahastamiskava, mitte plaastri kasutamist eluohtliku haiguse ravimiseks.
<P>
Teisalt tahate te kasutada avaliku sektori vahendeid hiiglasliku kava jaoks hukata lüpsikarjad ja sulgeda põllumajandusettevõtteid. Seda tehes hävitate meie põllumajandustootjate tuleviku, sest just noored põllumehed saavad kõige valusama hoobi - väikseimad põllumajandustootjad, kes harivad maad, valmistavad piimatooteid ja kvaliteetset juustu ning säästavad keskkonda.
<P>
Kuidas te julgete seda üldse välja pakkuda, kui nii paljudel peredel Euroopas ja mujal ei ole üldse toitu, rääkimata piimast? Tahan veel lisada, et teie kava rakendamisel tekib meil tulevikus piimapuudus.
<P>
Fakt on see, et ajal, mil Lissaboni lepingut meie ees nii jõuliselt ülistatakse, võime vaid üllatuda teie soovi üle jõustada määruse artiklit 186, mis annab teile täielikud volitused. Teil olid kord need täielikud volitused ja just nende pärast otsustasite kvootide liberaliseerimise kasuks, mis paiskas meid praegu valitsevasse kriisi ja mis on kasulik vaid töösturite ja turustajate jaoks, sest isegi praegu märgib Euroopa Kontrollikoda, et aastatel 2000-2007 tõusid piimatoodete tarbijahinnad 17%, kuid tootjate hinnad langesid 6%.
<P>
Lugupeetud volinik! Ma kordan veel, et praegu tuleb ülimalt kiiresti põllumajandussektorile Euroopa suure hädaabifondi kaudu ulatuslikku abi anda, naasta minimaalsete põllumajandushindade poliitika juurde ja mitte lasta kapitalistlikul turul meie põllumajandustootjaid hävitada.
<SPEAKER ID="450" NAME="Krisztina Morvai" AFFILIATION="NI">
(HU) Lugupeetud volinik! Loomulikult hääletan ma ettepaneku poolt, kuigi tean, et see armuand põllumajandustootjate olukorda ei lahenda. Kuid mul on kolm küsimust. Esimene neist on selline: mida võiks teie arvates sellest kriisist õppida? Kas me oleme sellest midagi õppinud? Austatud volinik, seda kriisi ei ole põhjustanud mingi loodusõnnetus, hiidlaine ega muu sarnane sündmus, vaid palju halbu otsuseid ja põhimõtteliselt ebaõnnestunud põllumajanduspoliitika. Mida te tulevikku vaadates põllumajandustootjatele lubada saate? Kuidas nad saaksid edaspidi sellist kriisi vältida? Ma ootan teie kindlapiirilist ja üksikasjalikku vastust.
<P>
Nüüd järgmine küsimus. Te ütlesite eile parlamendikomisjonis kuulamisel, et liikmesriigid saavad seda rahasummat vabalt kasutada. Mida see täpselt tähendab? Kas liikmesriigid suudavad raha jaotada õiglaselt, nii et seda ei anta suurettevõtetele ega suurtele põllumajandusettevõtetele, vaid väikepõllumajandustootjatele ja pereettevõtetele, kes on kõige suuremas puuduses ja kelle elatis sõltub sellest? Need põllumajandustootjad on sattunud kõige suurematesse raskustesse. Teine suur rühm, kellele tuleks mõelda, on uute liikmesriikide põllumajandustootjad, eriti väikepõllumajandustootjad. Kuidas te kavatsete vabaneda talumatust diskrimineerimisest, mis tuleneb sellest, et näiteks meie, ungarlased, oleme pidanud oma turud kogu kupatusega Euroopa Liidule üle andma, kuid oleme saanud vaid murdosa toetustest? Kuidas ja millal see ebaõiglus ja ebavõrdsus kaotatakse?
<SPEAKER ID="451" NAME="Giovanni La Via" AFFILIATION="PPE">
(IT) Austatud juhataja, lugupeetud volinik, kallid kolleegid! Mul on hea meel, et volinik otsustas tulla Euroopa Parlamendi ette ja esitada piimasektori meetmete paketi.
<P>
Kui rääkida kavandatud meetmete sisust, siis leian, et hoolimata piisavate toimimist puudutavate üksikasjade puudumisest liiguvad asjad õiges suunas, s.t nende probleemide lahendamise poole, milles meie põllumajandustootjad praegu siplevad. Siiski ei usu ma, et kavandatud meetmed üksi suudavad meie praegused probleemid lahendada. Vaatamata sellele leian, et on väga tähtis hääletada määruse (EÜ) nr 1234/2007 artiklite 78 ja 79 muudatusettepaneku poolt.
<P>
Mis puutub sellesama ühise turukorralduse ühtse määruse artiklisse 186, siis tahaksin kõigepealt osutada, et selle artikli punktides a ja b on kehtestatud eri kaupadele erinev kaitsetase, nii et mõne kauba puhul sekkutakse siis, kui hinnad oluliselt tõusevad või langevad, ning muu kauba, näiteks sealiha, oliiviõli ja muude toodete puhul vaid siis, kui hinnad oluliselt tõusevad. Minu arvates on see vastuvõetamatu lahknevus.
<P>
Ma tahan esitada Euroopa Rahvapartei (kristlike demokraatide) fraktsiooni nimel muudatusettepaneku, mis peaks tagama, et komisjon teavitab Euroopa Parlamenti enne artiklis 186 sätestatud meetmete võtmist. Minu arvates on see muudatusettepanek kooskõlas sellega, mille kohta tegi just ettepaneku Sotsiaaldemokraatide ja demokraatide fraktsioon Euroopa Parlamendis.
<P>
Lõpetuseks kutsun volinikku üles suurendama vähese tähtsusega abi summat kõikides tootmissektorites, hoolimata praegu kehtivatest riiklikest ülemmääradest, nagu taotleti Euroopa Parlamendi 17. septembri resolutsioonis.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Austatud juhataja, lugupeetud volinik! Kahjuks oleme me kõik teadlikud Euroopa piimasektori raskest seisust. Minu fraktsioon on mitu kuud nõudnud kiireloomuliste meetmete võtmist, et püüda päästa tuhandeid põllumajandustootjaid, keda ähvardab laostumine. Selleks oleme teinud oma algatusi ja toetanud teiste fraktsioonide algatusi.
<P>
See ei jäta meile muud võimalust, kui kiita heaks komisjoni algatused, ükskõik kui ebapiisavad nad meile tunduvad. See on ka põhjus, miks Sotsiaaldemokraatide ja demokraatide fraktsioon Euroopa Parlamendis hääletas täna hommikul meile välja pakutud kiirmenetluse poolt. Me teeme siiski ettepaneku ja nõuame, et Euroopa Parlamenti hoitaks kogu aeg kursis meetmetega, mis võetakse lähipäevadel nende volituste alusel, mille me nüüd komisjonile anname. Me anname ka edaspidi endast parima turu tasakaalu taastamiseks, et tootjatele oleks turul tagatud piisav tulu, nagu Lissaboni lepingus veel kord on kinnitatud.
<SPEAKER ID="453" NAME="Marit Paulsen" AFFILIATION="ALDE">
(SV) Austatud juhataja! Kui teatud sektorites valitseb kriis, nagu on juhtunud panganduse, autotööstuse ja piimatootjatega, on ilmselgelt vaja kiiresti tegutseda. Kuid kriisid korduvad ikka ja jälle. Võib-olla järgmine kord ei ole tegemist piimasektoriga. Ehk on siis tegemist hoopis teravilja või millegi muuga.
<P>
Kui ma tohin arutelu tegelikust teemast veidi kõrvale kalduda, siis me ei saa kogu aeg tegelda vaid pakiliste probleemidega. Me peame leidma aega ja energiat ning kavandama poliitikat ka selleks, et luua Euroopa jaoks tugev, jätkusuutlik ja paindlik ühine põllumajanduspoliitika, mis kõrvaldab hindade ebastabiilsuse halvimad tagajärjed, mida me oodata oskame. Ma tahan, et maapiirkonnad oleksid Euroopas elujõulised, kuid maapiirkonnad ei jää ellu ilma põllumajandustootjate ja loomadeta!
<SPEAKER ID="454" NAME="Martin Häusling" AFFILIATION="Verts/ALE">
(DE) Austatud juhataja! Kahjuks ei saa José Bové täna õhtul istungil osaleda, nii et ma võtan veel korra sõna. Mul on volinikule veel küsimusi. Kas ta tõesti usub, et selle raha väljamaksmine lõpetab meeleavaldused? Nagu ma enne ütlesin, võrdub Euroopa Parlamendi tänahommikune otsus minu arvates komisjonile täieliku tegevusvabaduse andmisega, sest me ei tea, mida ta oma volitustega teeb. Ma kordan: komisjon ei ole osa probleemi lahendusest, vaid hoopis osa probleemist. Ma jään selle arvamuse juurde.
<P>
Siiski nõustun ka mina lihtsalt selle otsusega - sest te peate nägema asju nii, nagu nad on, ja just nii on otsustatud - ning ma ütleksin teistele parlamendiliikmetele, et me peame neid meetmeid piirama. Me peaksime neid piirama ajavahemikuga, mis annab ka meile Euroopa Parlamendis võimaluse oma sõnaõigus tagasi saada.
<P>
Lugupeetud volinik! Mul on teile veel üks küsimus, sest seda on korduvalt öeldud kõikide programmide kohta, mida meil on ümberkorraldamise jätkuvaks edendamiseks vaja. Niisiis, mida te ümberkorraldamise all mõtlete? Kas teie arvates on tõesti õige, et me jätkame raha jagamist põhimõtteliselt selleks, et õhutada väikseid põllumajandustootjaid loobuma, et saaksime siis anda raha suurematele põllumajandusettevõtetele? See poliitika ei ole enam otstarbekas. Me peame tagama, et kasutame raha sihtotstarbeliselt eelkõige ebasoodsas olukorras olevates piirkondades, et säilitada seal struktuurid, mis on suurimas ohus.
<SPEAKER ID="455" NAME="João Ferreira" AFFILIATION="GUE/NGL">
(PT) Austatud juhataja, lugupeetud volinik! Komisjoni esitatud ettepanekus tunnistatakse komisjoni piimasektori poliitika läbikukkumist, kuid jäetakse puutumata sektorile hukatuslikud poliitilised põhisuunised. Siin nimetatud miljoneid ei ole kaugeltki nii palju, kui on vaja, et hüvitada tootjatele hinnalangused, mille all nad kannatavad.
<P>
Vastupidi väidetule on vaja sel teel, mida mööda ÜPP on liikunud, ümber pöörata. Selle järjestikused reformid on õõnestanud turu reguleerimise vahendeid, kvoote ja tootmisõigusi, mis põhjustab selle, et tuhanded tootjad hülgavad sektori järk-järgult. Kaalul on tuhanded töökohad - terved perekonnad, kes sõltuvad põllumajandusest ja eelkõige piimasektorist. Ohus on suured piirkonnad, kus järjest enam hüljatakse maad, ning sellel on ühiskonnale ja keskkonnale rängad tagajärjed.
<P>
Kõik see kisendab kiire sekkumise järele, mille abil taastada tootjate jaoks õiglased hinnad. Selleks on aga vaja rohkem vahendeid, kui praegu eraldatakse. Ma kordan, et selle olukorra lahendamiseks on vaja eelkõige laiaulatuslikumaid meetmeid, mis ei ole üksnes leevendavad, nagu on näiteks loobumine piimakvootide iga-aastasest suurendamisest, mis tähendab, et kvoodid naasevad samale tasemele, mis kehtisid enne nende suurendamise otsuse tegemist, ning 2015. aastaks kavandatud kvoodisüsteemi kaotamise otsuse.
<SPEAKER ID="456" NAME="Diane Dodds" AFFILIATION="NI">
Austatud juhataja! Nagu enamik parlamendiliikmetest, hääletasin ka mina täna artikliga 186 seotud kiirmenetluse toetamise poolt. Igasugune rahaline abi on hädavajalik, et piimasektor ja eelkõige väikesed pereettevõtted, mida Põhja-Iirimaalt võib leida, ellu jääksid.
<P>
Austatud volinik! Kui teil on 280 miljoni euro väljamaksmiseks vaja muuta artiklit 186, nagu te ütlete, saab see minu kindla toetuse. Me võime vaid loota, et see raha makstakse välja ja jaotatakse laiali kiiresti. Paljud põllumajandustootjad on liiga kaua pidanud vajaminevat abi ootama.
<P>
Kuid mulle valmistavad pettumust ettepanekud artiklite 65 ja 84 kohta. On peaaegu kindel, et need ei mõjuta Ühendkuningriiki, ja mul on nende kohta palju küsimusi. Eelkõige puudutavad mu küsimused seda, et minu arvates loob see Euroopa piirkondade vahel ebavõrdsed tingimused ja see on komisjoni praegust poliitikat silmas pidades vastuoluline.
<SPEAKER ID="457" NAME="Christophe Béchu" AFFILIATION="PPE">
(FR) Austatud juhataja! Poliitikas peab valitsema järjepidevus. Viimaste nädalate jooksul on paljud meist Euroopa Parlamendis nõudnud komisjonilt meetmete võtmist.
<P>
Kui meile pakutakse välja lahendusi, siis hääletame me nende poolt, isegi kui - olen eelöelduga nõus - need tulevad suure viivitusega ja kui Euroopa Parlament ja ministrid on pidanud neid oma seisukohtadega välja pressima.
<P>
See summa toob kasu väga lühikest aega ja nagu paljud on juba öelnud, ei lahenda pikaajalisi probleeme, mis on seotud sellega, kuidas tegeldakse kvoodisüsteemi kavandatava lõpetamisega. Kui me tahame kriisiga toime tulla ja hoida ära selle kordumist põllumajandustoodete sektoris, ei ole seda võimalik teha ilma tootmise reguleerimise ja kontrollivahenditeta ega neid kaht kombineerimata.
<P>
Täna õhtul aga ei ole kaalul see küsimus. Täna õhtul on kaalul üks küsimus, mis on praegu väga oluline. See on artikkel 186. Lugupeetud volinik! Mul on üks lihtne küsimus: palun öelge konkreetselt, mida tahetakse artikliga 186 saavutada ning millal ja kuidas seda alustatakse.
<SPEAKER ID="458" NAME="Iratxe García Pérez" AFFILIATION="S&amp;D">
(ES) Austatud juhataja, lugupeetud volinik! Kuu aega tagasi oli meil siin arutelu Euroopa Parlamendi resolutsiooni üle ja piimasektorisse sekkumise ettepanekute üle. Täna tegeleme kahe uue meetmega: kvootide haldamise muutmise ja artikli 186 meetmega, mida me nõustusime teie palvel kiiresti menetlema.
<P>
Austatud volinik! Seda sektorit on siiski vaja vaadelda tervikuna ja küsimuses, millega me oleme nüüd mitu kuud tegelnud, ei ole sobiv esitada ettepanekuid ükshaaval.
<P>
Me nõuame ühiseid Euroopa lahendusi. Kõikidele sektoritele mõeldud minimaalse abi väljakuulutatud suurendamine põhjustab liikmesriikide hulgas väärarusaamu ja muudab ÜPP ühtse kohaldamise keeruliseks.
<P>
Lõpetuseks veel üks mõte: siin räägitakse 280 miljoni euro suuruse abi andmist, mida me loomulikult toetame, kuid ma tahan teile meenutada, lugupeetud volinik, et Euroopa Parlamendis võeti vastu resolutsioon piimasektori kriisi lahendamiseks vajaliku abi suurendamise kohta 600 miljoni euro suuruse fondi võrra.
<SPEAKER ID="459" NAME="Britta Reimers" AFFILIATION="ALDE">
(DE) Austatud juhataja, kallid kolleegid! Olles ise põllumajandustootja, näen ma artiklite 78 ja 79 kohta esitatud muudatusettepanekut komisjoni kõrvalekaldumisena tema senisest kindlast kursist põllumajandusreformi läbiviimisel, ja ta teeb seda tõhusate ja tulevikku vaatavate põllumajandusettevõtete arvelt.
<P>
Nii vähe aega enne piimatootjate jaoks senini tõeliselt ebasoodsa piimakvoodisüsteemi lõplikku kaotamist on ohtlik manipuleerida sellega lihtsalt soovi pärast midagi ära teha. Samuti on see oma olemuselt sündmuste käigust maha jäänud, sest turg on lõpuks ometi nüüd taastumas. Seetõttu lükkan ma selle muudatusettepaneku tagasi.
<P>
See, kuidas komisjon püüab Euroopa Parlamendi üleskutset kiirmeetmete järele oma huvides ära kasutada, on läbi näha. Ta teeb seda nii, et püüab vahetult enne Lissaboni lepingu jõustumist tagada endale artikli 186 muudatusettepaneku abil alalise voli tegutseda ilma Euroopa Parlamendi nõusolekuta. Seetõttu lükkan ma selle muudatusettepaneku tagasi.
<P>
Kuid ma võiksin leppida sellega, et Euroopa Parlament annab komisjonile voli tegutseda piiratud aja jooksul kriisiolukorras. See võimalus oleks kodukorra artikli 142 alusel Euroopa Parlamendi jaoks olemas ka tulevaste kriiside korral ja seda saaks väga kiiresti kasutada.
<SPEAKER ID="460" NAME="Richard Ashworth" AFFILIATION="ECR">
Austatud juhataja! Piimatööstus on kriisis. Ma tahan tänada volinikku ja kiita teda väga õigeaegsete meetmete eest, mis minu arvates on väga asjakohased. Ma leian, et 280 miljonit eurot on realistlik summa ja selle üle on tööstusharul hea meel. Olen veendunud, et selle abi õigeaegseks edastamiseks tootjatele on komisjonile vaja anda artikli 186 kohased volitused, nii et ma toetan seda. Sellel on küll minu toetus, kuid ma eelistan, et me piirduksime selle mööndusega aastani 2013, mitte kauem.
<P>
Samas on mul kahtlusi riiklike kvootide tagasiostmise kava suhtes, mis minu tähelepanekute kohaselt hõlmab luba koguda kvoote ületavatelt tootjatelt lisamaksu. Minu arvates on see karistuseks tulemuslikele ja edukatele tootjatele, kes on sageli noored mehed, noored inimesed, kes on meie tööstusharu tulevik, ja minu meelest edastatakse sellega vale sõnum.
<P>
Me tegutseme väga muutlikul turul ja selles tööstusharus ei ole vaja lühiajalist reageerimist, vaid pikaajalist strateegiat. Ma olen ammusest ajast toetanud voliniku pikaajalist tulevikuplaani selle tööstusharu kohta ja innustan teda jätkama tööd pikaajalise strateegia, mitte lühiajalise reageerimise nimel.
<SPEAKER ID="461" NAME="Jarosław Kalinowski" AFFILIATION="PPE">
(PL) Austatud juhataja! Loodetavasti on piimatootjatel nüüd halvimad ajad möödas. Seda lootust tugevdab otsus toetada piimatootjaid järgmisel aastal 280 miljoni euroga. Siiski jääb õhku üks oluline küsimus: mida tuleks piimatootmise ja piimatootjatega pikas plaanis ette võtta? Selle küsimuse kõige olulisem punkt on piimatootmise kvootide tulevik.
<P>
Praegu on kaks käsitust. Esimese raames, mis on ühise põllumajanduspoliitika läbivaatamise tulemus, suurendatakse tootmiskvoote järk-järgult ja plaanitakse neid tõsta 2015. aastal. Teise, Euroopa Komisjoni käesolevas ettepanekus sisalduva käsituse mõte on piirata piima tootmist uue meetodiga, mille alusel arvutatakse välja maks riikliku kvoodi ületamise eest. Need kaks käsitust on üksteisele vastukäivad.
<P>
Mina isiklikult pooldan kvootide säilitamist, kuid üksnes siis, kui kvootide jaotus ELi riikide ja tootjate vahel põhineb objektiivsetel ja õiglastel kriteeriumidel. Selliste õiglaste ja objektiivsete kriteeriumide väljatöötamine ja vastuvõtmine võib osutuda väga keeruliseks, kuid ehk tasub seda ikkagi proovida. Ma toetan täielikult artikli 186 reguleerimisala laiendamist, kuid minu arvates peaks sel juhul sellesse kindlasti lisama komisjoni rolli määratluse ja vahendid, mida komisjon võib kasutada.
<SPEAKER ID="462" NAME="Alan Kelly" AFFILIATION="S&amp;D">
Austatud juhataja! Ma ütleksin volinikule järgmist - vabandan oma sõnamängu pärast - piimakriis on midagi, millest komisjon on teinud ühe seapesa. Me ütleme Iirimaal niimoodi, kui keegi on midagi täiesti segamini ajanud.
<P>
Vaid 18 kuud tagasi ütlesite, et piimahinnad tõusevad oluliselt, kuid need langesid mõnes riigis poole võrra. Just seepärast peab komisjonil olema õigus sekkuda turul kiiremini ja selles mõttes on ettepanek hea.
<P>
Minu valimisringkonnas Iirimaal Munsteris püüavad piimatööstuses paljud, nii suured kui ka väikesed põllumajandustootjad ja eriti pereettevõtted lihtsalt kuidagi elus püsida või liiguvad vaikselt pankroti poole. Nad näevad oma raskusi ja neile pakutavaid tühiseid rahasummasid, samal ajal kui teisi, näiteks pankasid ja pankureid aidatakse suurte summade eest hädast välja.
<P>
(Juhataja palus kõnelejal aeglasemalt rääkida.)
<P>
280 miljoni euro suurune piimafond, millest eile teatati, on teretulnud, kuid tegelikult on see lihtsalt palju suurema probleemi kinniplaasterdamine. Euroopa Parlament hääletas septembris 600 euro eraldamise poolt. Eelkõige selle huvides, et näidata üles solidaarsust väiketootjatega, tuleks see arv samaks jätta. Komisjoni järgmine eelisvaldkond peab olema tegelemine kogu piimatarnete küsimusega. Mina arvan kindlalt nii. Kuni selle küsimusega ei tegelda, tekib meil veelgi rohkem probleeme ja plaastrid hakkavad kiiresti otsa saama.
<SPEAKER ID="463" NAME="Elisabeth Jeggle" AFFILIATION="PPE">
(DE) Austatud juhataja, lugupeetud volinik! Jah, me peaksime nõustuma piima lisamisega artikli 186 reguleerimisalasse. Loodetavasti me teeme homme seda. Me ei saa alati komisjoni kritiseerida, et ta tegutseb liiga aeglaselt, jääb ajast maha või väidab, et on veel mingi lootuskiir, kui tegelikkuses seda ei ole.
<P>
Komisjonil on nüüd võimalik kiiresti tegutseda ja me peaksime laskma tal seda teha. Samas peame alati näitama oma tahet temalt aru pärida. Härra Dessi muudatusettepanek, mille ta tegi Euroopa Rahvapartei (kristlike demokraatide) fraktsiooni nimel, võimaldab meil seda koos teha. See 280 miljonit eurot, millest paljud eelkõnelejad rääkisid, on vaid piisk meres. Kuid samuti peame tunnistama, et praegu on eelarveaasta lõpp. Me peame aru saama, et rohkem raha lihtsalt ei ole.
<P>
Kuidas me peaksime kogu seda olukorda lahendama? Me tahaksime, et piimatootjad, kellele kriis on kõige valusama hoobi andnud, saaksid 280 miljonit eurot. Me räägime piimaturust, kuid need, kelle üle me arutleme ja keda me muudest teemadest rääkides alati väidetavalt kaitsta tahame, on reaalsed inimesed ja reaalsed maapiirkonnad. Lugupeetud volinik, toetage palun piimafondi! Ma tahan selgelt välja öelda, et täna pärastlõunal oli volinik, kes kõneles eelarveteemalisel arutelul, avameelselt selle fondi poolt. Mul oli selle üle väga hea meel. Ka meil on seda märguannet kiiresti vaja ja see rahagi on 2010. aasta eelarves olemas.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Austatud juhataja, lugupeetud volinik! Ka minul on hea meel kiirmenetluse heakskiitmise üle Euroopa Parlamendis, sest minu arvates on piimaküsimuse lisamine artikli 186 reguleerimisalasse õigeaegne ja tähtis.
<P>
Ma olen väitnud, et nii tõsises olukorras, nagu piimasektoris valitseb, on sektori kaitsmiseks vaja kiireloomulisi meetmeid nii majanduslikel kui ka sotsiaalsetel põhjustel. Mina pärinen riigist nimega Portugal ja piirkonnast nimega Assoorid, kus piimasektor on väga oluline. See on väljakujunenud tegevusala piirkondades, mis on sotsiaalselt üsna haprad ja kus on tegelikult elutähtis säilitada kvoodisüsteemi kauem kui 2015. aastani.
<P>
Siin välja pakutud meetmed on mõnevõrra kesised, kuid sellegipoolest vajalikud ja hädatarvilikud. Ma olen ka mures selle pärast, kuidas hakkab komisjon kasutama talle antavaid uusi volitusi, eriti sellepärast, et ta on antud kriisis üsna tundetult käitunud, esitades nõrku meetmeid liiga hilja ja üksnes tugeva surve all. Seda silmas pidades soovin, et komisjon esitaks artikli 186 lisa, milles on kehtestatud piimasektori jätkusuutlikkuse tagamiseks vajaliku põhjaliku sekkumise meetmed.
<SPEAKER ID="465" NAME="Peter Jahr" AFFILIATION="PPE">
(DE) Austatud juhataja, lugupeetud volinik! Minul on teie ettepaneku üle väga hea meel. Kuid üht teemat tahaksin küll kritiseerida - see on piimakvootide vabatahtliku kokkuostmise programm.
<P>
Kui sellise programmiga tahetakse edu saavutada, peaks see olema kohustuslik, mitte vabatahtlik. Minu arvates on piimakvootide tagasiostmise vabatahtlikul korral vastupidine toime. Ma ei usu seda mitte ainult sellepärast, et see kord tähendab alguses, et me suurendame kvoote edasi, ja seda on hiljem väga raske ohjeldada. Piimakvoote tagasi ostes anname neile jällegi rahalise väärtuse ja selle põhiline mõju seisneb tasakaalustamise takistamises. Minu arvates peame tagasi lükkama iga meetme, mis piirab tasakaalustamist. Tasakaalustamine on vajalik vahend just piimakvootide kaotamise perioodil, sest nii on üksikud põllumajandusettevõtted suutelised turul paremini orienteeruma.
<P>
Nimetatud põhjustel olen ma sunnitud selle osa ettepanekust tagasi lükkama, kuigi tervikuna hääletan ma ettepaneku poolt.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Austatud juhataja, lugupeetud volinik, kallid kolleegid! On tõsi, et me asume võtma meetmeid, mille eesmärk on piimasektori kriisi osaline lahendamine.
<P>
Igaüks siin teab, milline on loomi pidavate põllumajandustootjate olukord, ning me teame, mida need meetmed neile ja nende peredele tähendavad.
<P>
Meie põllumajandustootjad ei taha järjepidevaid toetusi. Nad paluvad meilt võimalust teha oma tööd väärikalt, müüa tooteid korraliku ja õiglase hinna eest, mis on kooskõlas pingutuste ja investeeringutega, mida nad oma töösse on pannud.
<P>
Lugupeetud volinik! Peale väikese tõuke ja kindlustunde, mida me saame oma põllumajandustootjatele nende uute meetmetega pakkuda, oleme teel tulevaste reformide poole - need on olulised reformid, mida Euroopa Parlamendis edaspidi arutatakse.
<SPEAKER ID="467" NAME="Mairead McGuinness" AFFILIATION="PPE">
Austatud juhataja! Kõige olulisem, mida volinik lausus, oli see, et turuhinnad hakkavad tõusma. Me peaksime seda Euroopa Parlamendis arvesse võtma ja tagama, et need sõnad jõuaksid ka meie põllumajandustootjateni. Me ütleme, et nende jaoks on olemas 280 miljonit eurot, kuid iga lisasent, mida nad saavad, on väärt palju enam kui neile jaokaupa maksete jagamine. See on kõige olulisem.
<P>
Minu arvates on tähtis, et mõned on komisjoni palju kritiseerinud. Aga me peame tunnistama, et sekkumist ja eksporditoetusi on kasutatud hindade säilitamiseks isegi nende tohutult madalate tootjatele makstud hindade puhul, nii et minu arvates on see kriitika osaliselt tarbetu ja liiga karm. Ma toetan artikli 186 reguleerimisala laiendamist, kui teil on vaja see 280 miljonit eurot välja maksta, kuid minu arvates on see siiski rohkem sümboolne kui abistav.
<P>
Heidame pilgu õppetundidele. Me peame vaatama, mis saab ÜPP reformiga pärast 2013. aastat. Sellega tegeleb kõrgetasemeline töörühm. Ma ütleksin fraktsioonidele, kes täna õhtul piimanduse rahastamist toetavad, järgmist: veenduge, et te toetate korralikult rahastatud ühist põllumajanduspoliitikat ka pärast 2013. aastat. Vastasel korral on teie sõnad mõttetud.
<SPEAKER ID="468" NAME="José Bové" AFFILIATION="Verts/ALE">
(FR) Austatud juhataja, ma vabandan. Oleksin pidanud tulema varem, aga olin kinni. Ma selgitasin Prantsusmaa kuulajatele, mis eile Luxembourgis toimus.
<P>
Mina leian, et nõukogu otsus on halb, sest tekstis kordub aina sõna "ümberkorraldamine”. Prantsusmaal oli 1984. aastal 480 000 piimatootjat, praegu on neid vähem kui 88 000.
<P>
Nüüd öeldakse meile, et veelgi enam tootjaid peab lahkuma ja et tagasinõutavat - nii on tekstis öeldud - raha kasutatakse tootjate jaoks, kes on oma kvooti ületanud. Seega koondub tootmine veelgi enam ja kõige keerulisemates piirkondades asuvad piimatootjad sunnitakse lahkuma. See on vale lähenemine.
<P>
Antud raha, milleks on 280 miljonit eurot - seda arvu on juba nimetatud - võrdub 50 euroga kuus ühe põllumajandusettevõtte kohta ühel aastal. See on ju peenraha. See on peaaegu nagu põlguse väljendamine kriisi suhtes, mida tootjad praegu läbi elavad.
<P>
Lõpetuseks tahan ma artikli 186 kohta öelda, et ajal, mil me liigume põllumajandusküsimustes kaasotsustamise poole, on vastuvõetamatu, et komisjonile antakse volitused või täielik tegutsemisvabadus tagasi.
<SPEAKER ID="469" NAME="Rareş-Lucian Niculescu" AFFILIATION="PPE">
(RO) Ma tahan esitada volinikule ühe küsimuse ja tänada teda Euroopa Parlamenti tulemise eest. Te ütlesite, et piimasektori toetuseks lubatud rahalised vahendid eraldatakse liikmesriikidele ajaloolise teguri alusel ehk teisisõnu kokkulepitud kvootide alusel. Kuid paljud liikmesriigid väidavad, et need kvoodid on ebaõiglased. Tegelikult ongi see põhjus, miks paljud liikmesriigid nõuavad turu reguleerimata jätmist. Näiteks mõni riik ei saa toota isegi nii palju, et rahuldada oma tarbimist. Kas te ei arva, et ajaloolise teguri kasutamine säilitab sellise ebaõigluse...
<P>
(Juhataja katkestas kõneleja.)
<P>
Ma pean oma küsimuse kokku võtma, et mulle antud aega mitte liiga palju ületada. Volinik ütles, et vahendeid eraldatakse liikmesriikidele ajaloolise teguri alusel. Kuid paljud liikmesriigid väidavad, et praegu eraldatud kvoodid on ebaõiglased. Tegelikult ongi see põhjus, miks paljud liikmesriigid nõuavad turu reguleerimata jätmist. Kas te ei arva, et ajaloolise teguri kasutamine säilitaks sellise ebaõigluse?
<SPEAKER ID="470" NAME="Mariya Nedelcheva" AFFILIATION="PPE">
(BG) Ma tahan väljendada heameelt nõukogu ja komisjoni otsuse üle eraldada 2010. aastal piimatootmisele toetustena 280 miljoni euro suurune lisapakett. See on selge märguanne kõikidele, kes kannatavad iga päev kriisi kahjulike tagajärgede all. Ma soovitan tungivalt, et see asjakohane reageering ei oleks ühekordne majanduslahendus, vaid osa sihipärasest ja pikaajalisest strateegiast Euroopa selle sektori taastamiseks, stabiliseerimiseks ja arendamiseks. Seepärast on oluline arvestada meetmeid, mida iga liikmesriik asub võtma. Ma tahan juhtida tähelepanu asjaolule, et Bulgaaria saab ettepanekutega muuta määrust nr 1234 nõustuda vaid osaliselt. Me nõuame, et eelnõus kajastataks sõnaselgelt, et riiklike piimakvootide haldamise võimalused jäävad liikmesriikide pädevusse. Oluline on säilitada võimalus valida olemasolev piimakvootide kokkuostmise ja riiklike reservide kaudu ümber jaotamise kava. Me ei saa lubada maksete kinnipidamist ega sissenõudmist tootjatelt, sest Bulgaarias on selles sektoris käimas ajakohastamine. Vastasel korral ei ole Bulgaaria tootjad ka pärast 2015. aastat konkurentsivõimelised.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Austatud juhataja! Loomulikult nõustume me rõõmuga uute lahendustega, mis on mõeldud põllumajandustootjate, sealhulgas Poola põllumajandustootjate aitamiseks. Kuid meeles tuleks pidada ka seda, et kui me räägime rahast - ja seda me ju teeme -, on oluline raha tegeliku jaotamise viis. Raha peaks jõudma nendeni, kes kannatavad kriisi mõju all kõige enam, sest ma ei saa nõustuda poliitikaga, mille alusel me anname kõigile võrdselt, mis tähendab väikest summat, ja selle tulemusel ei aita me tegelikult sõna otseses mõttes mitte kedagi.
<P>
Teiseks lubage mul viidata korraks minevikule, enne kui hetke pärast tulevikku pöördun. Olen kindel, et meil on meeles need imelised aastad, mis jäävad nüüd üle aasta tagusesse aega, mil põllumajandustootjad said piima eest väga kõrget hinda. Samal ajal said nad suuri ELi toetusi, mida maksti piimasektori ajakohastamiseks. Seega on oluline, et me kavandame tulevikku nende kogemuste põhjal ja et me teeme oma vigadest järeldusi, sest vigu kindlasti tehti. Sama oluline on mõelda, kuidas kavandada selle sektori arengut, sest raha saab nii otsetoetustena kui ka maapiirkondade arendamiseks. Peale selle saame kasutada sellist vahendit nagu piimakvoodid.
<SPEAKER ID="472" NAME="Czesław Adam Siekierski" AFFILIATION="PPE">
(PL) Lugupeetud volinik! Ma tahan küsida teilt järgmist: millele tahab komisjon seda 280 miljonit eurot kulutada? Kas edasisele ümberkorraldamisele või ehk veelgi parema variandina turu jaoks tehtavale süstile ja turumehhanismidele, nagu tahtsid 21 liikmesriiki? Tegelikult tahavad põllumajandustootjad, et seda raha kasutataks toetusmehhanismideks. Praegu ei saa nad laenu juurde võtta ega tootlikkust parandada. Nad ei ole hetkel suutelised ajakohastamist jätkama, sest on kaotanud likviidsuse. Nad ei taha osta külmikuid ega lüpsimasinaid, sest praegu ei ole õige aeg lisainvesteeringuteks. See 280 miljonit eurot teeb umbes kaks eurot ühe tonni Euroopas Liidus toodetud piima kohta.
<P>
Kui Euroopa Komisjon teeb ettepaneku meetme kohta, mida tema nimetab kvoodisüsteemi haldamise mehhanismiks, siis tegelikult tahab ta tootmist piirata. Me peaksime kaaluma, kas me ei näe kordumas mitte suhkruturu reformile järgnenud olukorda, mis tähendab, et praegu on meil selle ressursi tarnimisega probleeme. Kas praegu on käes aeg piirata piima või teravilja tootmist? Ma olen kindel, et seda me küll ei taha.
<SPEAKER ID="473" NAME="Herbert Dorfmann" AFFILIATION="PPE">
(DE) Austatud juhataja, lugupeetud volinik! Mul on hea meel, et vaid mõni nädal pärast seda, kui Euroopa Parlament võttis vastu resolutsiooni piima kohta, olete te, proua volinik, siin esitamas meetmeid, et meie nõudmisi täita. Ma olen teie ettepanekuga artikli 186 kohta nõus. Sealhulgas nõustun ka tähtajaga - see tundub mulle mõistlik. Samuti pooldan teie väljapakutud kvootide liigendatud jaotamist.
<P>
Ma pean ütlema, et ettepanek kvootide tagasiostmise kohta jätab mind aga kimbatusse. Te ise olete nädalaid ja kuid rääkinud, et praegust kriisi ei põhjustanud kvoodisüsteem, ja seda silmas pidades arvan ma isiklikult, see ettepanek tagasiostmise kohta ei ole täiesti järjekindel. Lõpetuseks tahan öelda ka seda, et see ei saa olla veel ummikseis. Me peame edasi meetmeid võtma, eriti probleemse piimasektoriga piirkondades, mägipiirkondades, kus piimakarjakasvatusele lihtsalt alternatiive ei ole.
<SPEAKER ID="474" NAME="Elisabeth Köstinger" AFFILIATION="PPE">
(DE) Austatud juhataja, lugupeetud volinik, kallid kolleegid! Ka mina tahan avaldada siirast tänu selle 280 miljoni euro eest. Eelkõige loodan ma, et see raha jõuab täies ulatuses meie 40 000 Austria piimatootjani, sest nad tõesti vajavad seda. Kindlasti olete teadlikud olukorrast mägipiirkondades ja väikestes pereettevõtetes.
<P>
Lugupeetud volinik! Austria on alati olnud kvootide kaotamise vastu. Nõus, teie olete valinud oma tee ja käinud kogu aeg seda mööda. Loomulikult püüame me valmistada oma põllumajandustootjaid selleks ette ja aidata neid võimalikult palju. Ka kõige parema tahtmise juures ei suuda ma mõista teie ettepanekut vabatahtliku kvootide kokkuostu programmi kohta. Kui me seda kohaldame, on selle tulemuseks väärtuse kallinemine ja ka nende kvootide hinna tõus, mida te kaotama hakkate. Kuidas me peaksime seda selgitama Austria põllumajandustootjatele?
<SPEAKER ID="475" NAME="Mariann Fischer Boel">
komisjoni liige. - Austatud juhataja! Olles seda arutelu täna õhtul siin hoolikalt kuulanud, võib teil minu arvates mõnest sõnavõtust jääda mulje, et see on esimene samm, mida me Euroopa Liidu piimasektori abistamiseks astume. See on nii vale, kui üldse olla saab. Olen üsna kindel, et vähemalt mõned teist teavad, mis on toimunud alates selle aasta jaanuarist, mil me alustasime riikliku ladustamise ja eraladustamisega, sekkumisega ja eksporditoetustega. Me oleme võtnud suve jooksul palju meetmeid, nii et minu arvates peaksime tegema eriuuringu, et rääkida uutele parlamendiliikmetele täpselt, mis on alates jaanuarist toimunud.
<P>
Nende kahe ettepaneku kohta täna siin esitatud konkreetsetele küsimustele vastuseks pean ma jälle kordama, et kokkuostmise kava ei ole uus. Liikmesriigid saavad soovi korral seda juba praegu kasutada, et teatud piimatootjaid äritegevuses aidata. See on pakkumine ja just seepärast ei taha ma seda kohustuslikuks muuta. See on üks võimalus aidata põllumajandustootjaid äritegevuses. Nende väljaostetud kvoote võib hoida riiklikus reservis ja hiljem ümber jaotada, kui liikmesriigid seda soovivad. See oli üks osa räägitust.
<P>
Teine osa, mis on täna kõige rohkem huvi äratanud, on artikkel 186. Põhjus, miks lisada piimakarjakasvatus artikli 186 reguleerimisalasse, on see, et me peame suutma kiiresti reageerida. Muuseas, ma ei näe mingit põhjust, miks piimakarjakasvatus ei võiks kuuluda artikli 186 alla, sest lihasektori valdkonnad on juba sinna lisatud. Ning üldiselt peaksid need, kes kardavad, et komisjon saab täieliku tegevusvabaduse ja teeb, mida tahab, pöörama tähelepanu sellele, et artikkel 186 sisaldab oma olemuselt väga positiivset kava, mille alusel on võimalik väga kiiresti reageerides püüda raskustes olevaid inimesi aidata. Nii et see ei ole täielik tegevusvabadus. Nagu te ilmselt teate, hakatakse seda ka korralduskomitees arutama.
<P>
Ma olen kuulanud teie mõtteid veelgi piiratuma, kolme- või nelja-aastase ajavahemiku kohta. Ma arvan, et selle pärast võivad piimatootjad välja jääda, kuid loomulikult olen ma teie sõnu kuulda võtnud.
<P>
Leian ka, et liigub palju väärarusaamu. 280 miljonit eurot ei ole mõeldud ümberkorraldamiseks. Sellega pakutakse lihtsalt võimalust maksta raha välja kohe, kui meil on formaalsused täidetud, nõusolek novembris toimuval ECOFINi istungil saadud ja 2010. aasta eelarve allkirjastatud. See tähendab, et me saame tegutseda kohe - ja seda me ei saaks, kui artikkel 186 ei oleks muudetud. Niisiis ei ole see ümberkorraldamine. Nagu ma enne ütlesin, annab see liikmesriikidele võimaluse maksta riigieelarvest neile, kes seda kõige enam vajavad.
<P>
Kuidas peaks seda jaotama? Ma olen selgelt öelnud, et see peaks toimuma tootmise alusel. Ma kuulen, et selle kohta on ka teisi mõtteid, kuid kui me hakkame omavahel arutama, kuidas seda raha jaotada, siis kardan, et see arutelu kestaks vähemalt järgmise aasta lõpuni, sest häid ideid oleks nii palju, et me ei suudaks iial selles küsimuses kokku leppida.
<P>
Ma vastan mõnele konkreetsele küsimusele. Tahaksin öelda, et tootjaorganisatsioonid on väga hea valik. See on tegelikult lausa vajalik. Olen seda varem istungil selgelt öelnud, eriti siis, kui on räägitud puu- ja köögivilja jagamise abikavast. Kui põllumajandustootjad kulutavad oma aega ja jõudu üksteisega konkureerimisele, selle asemel et konkureerida tugeva jaesektoriga, siis mina tean, kes võidavad ja kes kaotavad. Seepärast ütlen: tehke koostööd, et saada palju tugevamaks kogu toiduainete tarneahelas.
<P>
Ma olen teiega täiesti nõus selles, et meil on üleilmne probleem. Meil on näljas miljard inimest, kellel ei ole võimalik saada igapäevast toitu. Seepärast tegi mulle väga haiget, kui ma nägin, et olukorras, kus meil on üleilmsed näljaprobleemid, valasid Euroopa põllumajandustootjad piima põldudele. See ei ole just hea mulje Euroopa põllumajandusest.
<P>
Pean ütlema, et see, kuidas kaks parlamendiliiget, härra Bové ja härra Häusling, oskasid oma kõneaega kasutada, oli väga muljetavaldav. Ma jälgisin hoolikalt, kuidas nad seda tegid. Ma ei tea, kas Euroopa Parlamendis kehtib uus kord, et üks kõneleja saab asendada teist, kes saab pärast sõna võtta eelnevalt registreerimata. Tunnistan, et see on üsna nutikas.
<P>
(Aplaus)
<SPEAKER ID="476" NAME="Juhataja">
Sellega on päevakorrapunkti käsitlus lõppenud.
<P>
Hääletus toimub neljapäeval.
<P>
Kirjalikud avaldused (kodukorra artikkel 149)
<SPEAKER ID="477" NAME="Luís Paulo Alves  " LANGUAGE="PT">
Lugupeetud volinik! Võidelnud pikka aega selle nimel, et komisjon need meetmed esitaks, ei saa me lükata tagasi mitte mingit abi, mille te meile piimatootjate ja nende perede jaoks nii keerulisel ajal välja pakute. Kahjuks on komisjonil tegutsema asumine kaua aega võtnud. Seda tehti alles pärast seda, kui piimatootjad, Euroopa Parlament ja 21 liikmesriiki komisjonile jõuliselt survet avaldasid. Tahan öelda teie esitatud meetmete kohta järgmist.
<P>
1. Fond, mille suurus on 280 miljonit eurot, on liiga väike, võrreldes 600 miljoni euroga, mida põllumajanduse ja maaelu arengu komisjon, kellel on selles küsimuses nii tehniline kui ka poliitiline pädevus, ühehäälselt vajalikuks pidas. Selle poliitilise avalduse kiitis Euroopa Parlament ise heaks. Seega ei saa me pidada piisavaks vähem kui poolt sellest summast, mida Euroopa Parlament vaid kuu aega tagasi hädavajalikuks pidas.
<P>
2. Piima lisamine artikli 186 reguleerimisalasse annab komisjonile töövahendi, mida saab kohe kasutada. See aga ei tähenda, et Euroopa Parlament seda teemat enam ei jälgi. Meil on ikkagi vaja vahendeid, et turgu reguleerida. Me peame säilitama kvoodisüsteemi ja muutma piima turustusahela läbipaistvaks. Ilma nende kahe vahendita on võimatu Euroopa maapiirkondades stabiilsus taastada ja selle püsimine tagada.
<SPEAKER ID="478" NAME="Béla Glattfelder  " LANGUAGE="HU">
Mul on hea meel meetmete üle, mille Euroopa Komisjon Euroopa piimatootjate abistamiseks on välja pakkunud. Siiski saab nende meetmete abil kriisi vaid leevendada, mitte lõpetada. Selleks tuleb loobuda otsustest piimakvoote suurendada. Siiski ei kipu ei Euroopa Komisjon ega Mariann Fischer Boel isiklikult tunnistama, et on tehtud valesid otsuseid. Ma olen nõus Euroopa põllumajandustootjate nõudmisega loobuda kvoodi suurendamisest.
<P>
Samuti ei poolda ma kvoodisüsteemi alalist kaotamist, mis on kavandatud 2015. aastaks. Minu arvamus ühtib Euroopa suurima põllumajandustootjate organisatsiooni COPA-COGECA seisukohaga, et piimaturgu tuleb reguleerida ka pärast 2015. aastat. Praeguse kriisi oluline õppetund on see, et piimaturgu tuleb reguleerida. Ilma selleta muutuvad hinnad ettearvamatuks. Euroopa piimatootjad ei ela ulatuslikust hinnakõikumisest põhjustatud kahju üle.
<P>
Praeguste erakorraliste meetmete küsimuses tahan juhtida tähelepanu sellele, et minimaalsete toetuste suurendamine 7500 eurolt 15 000 euroni võib põhjustada probleeme liikmesriikidele, kelle eelarve olukord on keerulisem. Ma kardan, et sellistes riikides nagu Ungari ei anna valitsus maksimaalset toetust. Selle tagajärjel võivad nende riikide põllumajandustootjad sattuda veelgi ebasoodsamasse konkurentsiolukorda.
<P>
Olen veendunud, et 2010. aasta eelarve hääletusel neljapäeval toetab Euroopa Parlament muudatusettepanekut, mille on esitanud paljud parlamendiliikmed, sealhulgas mina ise, ja millega suureneb toetus tasuta koolipiima programmile.
<SPEAKER ID="479" NAME="Marine Le Pen  " AFFILIATION="NI">
kirjalikult. - (FR) Rahvakogunemistele, mida piimatootjad on mitu nädalat korraldanud, püüdes päästa oma kriisist tabatud sektorit, on Euroopa Komisjon reageerinud 280 miljoni euro suuruse piimafondi loomisega. Proua Fischer Boel on niisiis survele järele andnud pärast mitut nädalat, mille jooksul ei pööratud pankroti äärel olevate põllumajandustootjate murele mingit tähelepanu. Siiski on see finantsmeede naeruväärne ja selle eesmärk on vaid tootjad mõneks ajaks maha rahustada. See ei lahenda kuidagi probleeme sektoris, mis on teel piimakvootide kavandatava kaotamise poole. Piimatootjad ei taha armuande ega almust, nad tahavad turu reguleerimist nii, et saaksid müüa oma piima sellise hinna eest, mis võimaldab neil elada oma pingutustele vastavat väärikat elu ja kindlustada oma laste tulevik. Kangekaelse sooviga suruda peale vaba ja õiglase konkurentsi dogmat jätab Euroopa Liit tuhanded põllumajandustootjad ainuüksi turuseaduste meelevalda. See on samasugune äärmusliberalism, mis jätab iga kuu tuhandeid tööstustöölisi tööta. Sellised tapatalgud tuleb kiiremas korras lõpetada.
<SPEAKER ID="982" NAME="Csaba Sándor Tabajdi  " LANGUAGE="HU">
Põhimõtteliselt on mul hea meel kokkuleppe üle, mille põllumajandusministrid oma nõukogu istungil Luxembourgis sõlmisid ja mille alusel antakse piimasektorile 280 miljonit eurot eriabi. ELi tasandil on see abi üks lisasent ühe piimaliitri kohta - täiesti tühine summa. Pärast mitu kuud kestnud tugevat vastupanu andis Euroopa Komisjon veidi järele survele, mida avaldasid põllumajandustootjad ja 21 liikmesriiki, sealhulgas Ungari, ning Euroopa Parlament, kes nõudsid selle sektori jaoks lisavahendeid juba mitteametlikul kohtumisel eelmisel esmaspäeval Brüsselis. ELi pikaldaste meetmete kiuste on Ungari valitsus tegutsenud piimatootjate toetamiseks kiiresti ja olemasolevaid eelarvevahendeid arvestades on ta nende abistamiseks teinud nii palju kui võimalik. Ungari on piimasektori abistamiseks kasutanud kõiki summasid, mida saab maaelu arengule eraldatavate vahendite ja Euroopa majandusarengu programmi raames ümber jaotada. Peale meie on vaid Lätil ja Maltal nii väljapaistvad näitajad. Ungari piimatootjad saavad 280 miljoni euro suurusest paketist otse umbes 3,3 miljonit eurot, mis on ligikaudu 890 miljonit Ungari forintit. Ungari valitsus saab vabalt otsustada, kuidas seda raha kasutada. Komisjon on vaid soovitanud, et seda eriabi peaksid saama kõige suuremates probleemides vaevlevad tootjad, ja see ühtib Ungari eesmärkidega. Pärast 2010. aasta eelarve kinnitamist makstakse see summa järgmise aasta alguses välja.
<CHAPTER ID="003">
Rakendusmeetmed (kodukorra artikkel 88) (vt protokoll)
<CHAPTER ID="022">
Tooraine ja toormaterjaliga kauplemine (arutelu) 
<SPEAKER ID="096" NAME="Juhataja">
Järgmine päevakorrapunkt on rahvusvahelise kaubanduse komisjoni nimel hr Holmi koostatud raport tooraine ja toormaterjaliga kauplemise kohta.
<SPEAKER ID="097" NAME="Jens Holm" LANGUAGE="SV">
Daamid ja härrad, esmalt suur tänu kõigile variraportööridele tiheda koostöö eest.
<P>
Me oleme kõik näinud vaatepilte hiljutisest toiduainekriisist. Põllumajandustoodete ja toiduainete hinnad on viimasel ajal kiirelt ülespoole sööstnud. Sellest on saanud surmahoop paljudele arengumaadele, mis on tugevalt sõltuvuses toidukaupade impordist ning elasid juba varem kriitilisel piiril. Loodame, et see raport tooraine ja toormaterjaliga kauplemise kohta aitab leevendada mõningaid nendest probleemidest. Lõppude lõpuks oleme võtnud aastatuhande eesmärkide vastuvõtmisega kohustuse juurida maailmast välja nälg ja vaesus. ÜRO peasekretär Ban Ki-moon on hiljuti hoiatanud, et kasvavad toiduainehinnad ohustavad aastatuhande eesmärkide suurimat ülesannet, nimelt vähendada vaesust maailmas poole võrra. Seega on aeg võtta kasutusele hädavajalikud meetmed.
<P>
Eriti on näidanud viimane toiduainekriis, et toit ei ole lihtsalt igasugune tooraine. Kui säärane elementaarne nõue nagu on seda iga inimese toitmine, ei saa täidetud, siis ei ole arengust kõnelev retoorika palju väärt. Seega peame oleme ettevaatlikud toidu käsitlemisel tavapärase rahvusvahelise kaubaartiklina. Maailma arenguriigid on isegi olnud sunnitud oma toiduainepoliitika dereguleerima ning lülituma tootmiselt rahvuslike vajaduste rahuldamiseks ümber ekspordile. See on Rahvusvahelise Valuutafondi, Maailmapanga, USA ning ka Euroopa Liidu poliitika, kes on kõik need nõudmised kehtestanud. Kaitsetollide ning subsiidiumide tühistamise läbi on paljud arenguriigid muutunud äärmiselt vastuvõtlikuks tugevatele kõikumistele toiduainete ja toormaterjali turul. Võtke näiteks Haiti, mis tootis kunagi oma riigile ise riisi. 1995. aastal sundis Rahvusvaheline Valuutafond riiki vähendama riisi suhtes kehtestatud tollimakse. USA riigitoetusega riis voolas turule ning kohalik tootmine kukkus kokku. Tänasel päeval on kolmveerand kogu tarbitavast riisist Haitis imporditud USAst.
<P>
Ma loodan, et see raport annab meile vahendid, et tegeleda probleemide ja väljakutsetega, mille on meile esitanud ebamäärane toorainekaubandus. Küsimused, millele me raportis keskendume, sisaldavad endas arenguriikide toetamist nende majanduse mitmekülgsemaks muutmisel, et nad pääseksid olukorrast, kus nad ekspordivad vaid ühte-kahte toorainet ning liiguksid tootmismudeli poole, mis sisaldab senisest enam töödeldud tooteid. Samuti tõstame esile paindlikkuse tähtsust arengupoliitikas. See peab võimaldama neil riikidel arendada väljavaateid ning majanduspoliitika vahendeid, et näiteks toetada riigi enda põllumajanduse arengut. Lisaks nõuame, et Euroopa Komisjon vaataks läbi finantsskeemi FLEX, mille ülesandeks on toorainehindade stabiliseerimine. Samuti viitame võrdsuse mõõtmele toorainekaubanduses või pigem selle puudumisele. On äärmiselt oluline, et võtame arvesse soolise ebavõrdsuse küsimust, kui peame läbirääkimisi rahvusvaheliste kaubanduslepingute üle.
<P>
Kõnealune raport käsitleb ka ausat kaubandust. Aus kaubandus on vahend väiketootjate toetamiseks arenguriikides ning sotsiaalsete ning keskkonnaalaste standardite tõstmisel nendes riikides. Kutsume üles kõiki EL institutsioone rakendama ausa kauplemise põhimõtet avalikes hangetes ja ostupoliitikas.
<P>
Samuti tõstatame küsimuse seoses loomsete saaduste järjest suurema tarbimisega, mille tulemuseks on kasvav nõudlus liha ning piimatoodete järele, mis omakorda tingib vajaduse kasvatada teravilja rohkem loomade toitmiseks kui inimeste jaoks.
<P>
Ka mitmeid teisi teemasid on raportis käsitletud. Lõpuks pean ma mainima, et see raport on paljastanud ELi tõelise olemuse. Samal ajal, kui otsime võimalusi arenguriikide vajadustele vastamiseks ja olukorra aitamiseks, on Euroopa tööstus oma esindajate abiga Euroopa Parlamendis püüdnud suunata tähelepanu äriühingute lühiajalistele majandushuvidele, saavutamaks stabiilset juurdepääsu odavatele toorainetele.
<P>
Ma innustan kõiki kiitma heaks vasakpoolsete, sotsialistide ning roheliste esitatud muudatusettepanekuid. Muudatusettepanekud 20 ja 21 on eriti tähtsad. Sel viisil saame me tasakaalustada raportit nii, et saavutame tugevama arengumõõtme.
<SPEAKER ID="098" NAME="Janez Potočnik">
komisjoni liige - Härra juhataja, ma tänaksin parlamenti võimaluse eest arutada juurdepääsu toorainetele, mis on oluline teema Euroopa Ühenduse päevakorras, eriti seoses konkurentsivõime tegevuskavaga. Tänan esmalt raportööri ning variraportööre raporti eest, mis hõlmab hulka valdkondi nagu kliimamuutused, vaesuse leevendamine ning üldine areng.
<P>
Areng on selles kontekstis loomulikult võtmeküsimus. Seetõttu käsitlen ma kiirelt arenguprobleeme, enne kui asun kirjeldama meie muret ja tegevust seoses toorainetele ligipääsu takistavate meetmete vohamisega.
<P>
Võitlus vaesuse leevendamise ning arengu, samuti toiduainekindlus on tähtsal kohal komisjoni päevakorras. Te teate üsna hästi, et Euroopa Ühendus on maailma suurim arengu rahastaja. Lisaks on komisjon võtnud ette mitmeid arengule orienteeritud programme konkreetselt toorainetega seonduval alal: näiteks toetab komisjon FLEXi kaudu arenguriikide riigieelarveid, kus on toimunud langus ekspordiga seotud tuluallikates.
<P>
Komisjon edendab ka läbipaistvat toormaterjalide ja loodusvarade kasutamisest saadavat maksutulude haldamist, läbi mitmete algatuste nagu EITI, Kimberly protsess, ja programm FLEGT. Lisaks sooviksin viidata "kõik peale relvade” programmile, mis annab käibemaksuvaba juurdepääsu kõigile kaupadele vähim arenenud riikidest (peale relvade), et nende ekspordi mitmekesistada.
<P>
Nüüd liiguksin võtmeküsimuse juurde kaubanduslikust aspektist. Kauplemiseks on vaja kahte osapoolt. Meil on tarvis importida ja eksportida. Seetõttu on oluline, et juurdepääs toorainetele kolmandates riikides on vaba põhjendamatutest tõketest nagu kvoodid, eksporditasud ning ekspordipiirangud.
<P>
Tänasel päeval ei ole see kahjuks tegelikkus. Vastupidi, kolmandate riikide soov ekspordipiiranguid kehtestada on kasvamas. Meie eriline mure on piirangud, mis on kehtestatud esilekerkivate majandussüsteemide poolt oma agressiivse industriaalpoliitika eesmärgina. Las ma rõhutan, et me ei keskendu vaesematele arenevatele majandussüsteemidele, vaid pigem võimsatele esilekerkivatele riikidele.
<P>
Abinõud, mida need riigid kasutavad, tekitavad globaalsel tasandil moonutatud konkurentsi, mis kahjustab Euroopa tööstust. Kahjuks on probleemi järjest suurem. Praeguseks hetkeks on vähemalt 20 riiki võtnud meetmeid, mis mõjutavad Euroopa Ühenduse jaoks olulisi ekspordiartikleid. Me oleme loendanud enam kui 450 piirangut, mis mõjutavad suurt hulka tooraineid. Enamik, kui mitte kõik Euroopa tööstussektorid on mõjutatud, otseselt või kaudselt.
<P>
Mida saaks ette võtta? Senitehtu põhjal võib öelda, et probleemile ei ole kiiret lahendust, isegi, kui ekspordipiirangute kõrvaldamine on meie päevakorras tähtsal kohal. Olgu see kahepoolsete vabakaubanduslepingute või Maailma Kaubandusorganisatsiooni kaudu, kuid me teeme enamat.
<P>
Esmalt on oluline kujundada kõikehõlmav strateegia juurdepääsuks toorainele. Selle suhtes on Komisjon koostamas teatist, mille oluliseks elemendiks on ka kaubandus. Igasugune säärane strateegia peaks terviklikult ning selgelt ette võtma kõik poliitikavaldkonnad, kaasa arvatud kriitilised teemad nagu toiduainetega varustatus, areng ning keskkond.
<P>
Kõiki abinõusid tuleb kasutada maksimaalselt. Jätkusuutlik ning sidus toorainetele juurdepääsu käsitlev poliitika kombineeriks esiteks läbirääkimisi, kindlustamaks rahvusvahelisi kohustusi WTOs ning kahepoolses kontekstis; teiseks WTO reeglite ja olemasolevate kokkulepete jõustamist; ning kolmandaks pehmeid abinõusid nagu dialoog ning liidu loomine. Kuigi ükski neist elementidest ei ole uus, tagab nende kombineerimine ning sidus kasutamine nende tugevuse. See tuleb arutlusele asjaosaliste konverentsil hiljem sel aastal.
<P>
Arvestades juurdepääsu olulisust toorainetele, tervitab komisjon selle teema arutamist parlamendis. Komisjon tervitab eriliselt esialgsesse raporti projekti tehtud muudatusettepanekuid. Raportis tõstetakse nüüd selgemalt esile selle probleemi olulisust. Raportis esitatakse viisid, kuidas käsitleda teemat konstruktiivselt, näiteks kokkulepete ning läbirääkimiste jõustamine partnerriikidega. Me oleme valmis täielikult koostööd tegema parlamendiga meie tulevase strateegia kujundamisel ning kohaldamisel.
<SPEAKER ID="099" NAME="Daniel Caspary">
fraktsiooni PPE-DE nimel (DE) Härra juhataja, volinik, mul on rõõm tõdeda, et te olete täna siin, hr Potočnik. Nagu me näeme, on volinik Mandelson taas sõitnud kusagile tähtsale konverentsile teises maailmas otsas, selle asemel, et arutada meiega Euroopa tööstuspoliitika võtmeküsimusi parlamendis. Kujutlege minu kui nägin, et kuulamisel esitasite teemat palju paremini ning selgemalt ning parema visiooniga kui meie kaubandusvolinik liige seda eales oleks suutnud.
<P>
Ma olen samuti rõõmus nõupidamise tulemuse üle parlamendikomisjonis, samas kardan, et raportöör on oma esialgses projektis täielikult kaotanud nägemuse Euroopa tööstuse huvidest, vaatamata kõikidele headele märkustele, mis ta tegi arenguriikide suhtes. Rahvusvahelise kaubanduse komisjonis lisasime me projektile uue alguse seoses tööstuspoliitika huvidega. Nende huvide olemus on saanud tõesti kristallselgeks. Me peame keskenduma otsustavalt toorainevarude kindlustamisele Euroopa tööstuse jaoks. Nagu volinik õigesti ütles, tunnetame me olulisi raskusi selles suhtes.
<P>
WTO raamistikus on hädavajalikud paremad eeskirjad, et muuta võimalikult suures ulatuses ebaseaduslikuks sellised kaubandust moonutavad abinõud nagu eksporditasud. Me vajame vaba juurdepääsu toorainetele maailmaturul. On vastuvõetamatu, et riigid nagu Hiina kasutavad tooraineid poliitilise relvana.
<P>
Me peame tegema kõik võimaliku, mitte ainult mitmepoolsetel, vaid ka kahepoolsetel läbirääkimistel, et garanteerida algupärast vaba juurdepääsu tooraineturgudele. Fakt, et komisjon andis vaba tee Ukraina ühinemiseks WTOga ning lubas hulga tegevusruumi eksporditasude kehtestamisel, on lubamatu ning halb eeskuju. Samuti on lubamatu meie nõustumine topeltmaksustamisega Saudi Araabia ühinemisel WTO-ga - korraldus, mis on tekitanud tugevaid raskusi Euroopa naftatoodete tööstusele. Samuti ei ole ma eriti lootusrikas, nähes, mis toimub Venemaa ühinemisläbirääkimistel WTOga ning ma loodan, et komisjon kannab hoolt, kindlustamaks, et ühtegi kaubandust moonutavat abinõu ei kasutata.
<P>
Ma soovin väljendada sügavat tänu kõigile kaaskomisjoniliikmetele selle projekti eest. Ma loodan, et me ei muuda seda liiga palju homsel täiskogu hääletamisel.
<SPEAKER ID="101" NAME="Francisco Assis">
fraktsiooni PSE nimel - (PT). Sooviksin alustada raportööri õnnitlemisega. Meie praegused probleemid juurdepääsul toorainele on suurel määral vastavatel turgudel toimunud struktuurimuutuse tulemus, mis omakorda on tingitud muutustest rahvusvahelises majanduses
<P>
Tooraineturg arenes senini tsükliliselt, muutudest tohutust puudujäägist kuni nappuseni, saavutades aeg ajalt tasakaalu. Tundub, et me seisame praegu silmitsi uue strukturaalse puudujäägi olukorraga, mis on suures osas tingitud nõudluse äkilisest kasvust, mis on tekkinud industrialiseerimis- ning linnastumisprotsesside tõttu mitmes esilekerkiva majandusega riigis.
<P>
On selge, et jõupingutused tuleb ellu viia kohasel viisil, eriti Maailma Kaubandusorganisatsioonis, et saavutada üksmeel eesmärgiga soodustada juurdepääsu tooraineturule. Samas ei tohi me seetõttu kaotada silmist teist tähtsat probleemi, sest neil turgudel valitseb nüüd uus olukord, mis on seotud nii toiduainete kui energiaga. Seetõttu peavad meie põhilised tooraine importijad Euroopa Liidus käsitlema seda probleemi erilise hoolikusega. Teisalt peame me arvestama mõjudega, mis võivad kaasneda maailma mastaabis, kuna see võib tuua kaasa ülemäärase surve toorainete tarbimisele, mis omakorda toob kaasa äärmiselt negatiivsed keskkonna-, majanduslikud ning sotsiaalkorralduslikud tagajärjed arenguriikides. Teisest küljest peame me vaatama enda olukorda ning mõistma meie endi raskusi.
<P>
See tõstatab kaks põhimõttelisena näivat küsimust. Esimene neist on seotud meie vajadusega vaadata läbi omaenda majandusarengumudel, kuna see ei ühildu olukorraga, kus toorained on ülekasutatud. Teine küsimus rõhutab vajadust toetuda senisest enam rakendusteadusele, et kindlustada suuremat innovatsiooni, soodustada toorainete taaskasutust ning leida uusi lahendusi probleemidele, mille on meile tekitanud strukturaalne puudujääk.
<SPEAKER ID="102" NAME="Zbigniew Zaleski" AFFILIATION="PPE-DE">
(PL) Loodus on jaotanud oma varasid - tooraineid maa all, toiduaineid ning puid maa pinnal ning kalu vees - ebavõrdselt üle kogu maakera. Inimkonna vajadused on samad, kuid nende vajaduste rahuldamine nõuab solidaarsust ressursside kasutamisel ning jaotamisel rahvusvahelise kaubanduse kaudu. Holmi raportis on palju selle teema kohta öeldud. Ma sooviksin rõhutada paari punkti, jätkuna hr Casparyle.
<P>
Esiteks, piiratud ressursside ratsionaalne kasutamine. Ma kordan: piiratud ressursside.
<P>
Teiseks, toorainete kaitstus konfiskeerimise vastu, uuskoloniaalse vara võõrandamise vastu vaestelt riikidelt, seda eriti Aafrikas. Meil puudub igasugune läbipaistvus, mis puutub taoliste materjalide kaubandusse Hiinas ning mõnedes teistes konkreetsetes riikides.
<P>
Kolmandaks, toorainekaubanduse eesmärgiks tuleks seada vaeste riikide arendamine. See on meie peamine eesmärk. Tulud peaksid minema nende riikide elanikele, mitte riigiameti või suurte rahvusvaheliste äriühingute juhtidele.
<P>
Neljandaks, ELi toorainepoliitika tagama, et ühendusest ei saaks pantvang, näiteks Venemaale läbi gaasi või tulevikus isegi Brasiiliale suhkru kaudu.
<P>
Viiendaks, kõik partnerid jagavad absoluutset vastutust kalavarude kasutamisel. Me teame, et mitmed kalaliigid on väljasuremisohus, nagu metsad Aasias ja Amazonases.
<P>
Kokku võttes, proua juhataja, märksõna vaba ja ausa kaubanduse kohta on vastutus limiteeritud loodusressursside kasutamisel nii, et ka tulevased põlvkonnad omavad juurdepääsu toorainele, mis on eelduseks inimeksistentsile. Samuti tuleb aidata vaestel riikidel arendada tehnoloogiaid, mis on vajalikud elementaarsete toidukaupade tootmiseks. Selles suhtes on Euroopal palju võimalik ära teha.
<SPEAKER ID="103" NAME="Marusya Ivanova Lyubcheva" AFFILIATION="PSE">
(BG) Proua juhataja, volinik, pidades meeles rolli, mida mängib kaubandus globaliseeruvas maailmas, peame me toetama pingutusi ausa kaubanduse arendamiseks ning kõiki algatusi, mis aitavad kaasa säästvale majandusarengule.
<P>
Toorainehinnad mõjutavad turu arengut ning on mitmel korral halvendanud selle mõju majandusarengule, eriti riikides, kus toorainevarud on napid. See mõjutab üleüldist turuseisundit ning tooraine kättesaadavust.
<P>
Oodatavad kõrged nafta ning elektrienergia hinnad võivad ja peaksid olema tasakaalustatud efektiivsete tehnoloogiate kasutamisega nii toorainete eraldamisel kui ka töötlemisel. Säärane efektiivsus ning innovatsioon, samas ka tugeva teadusaspekti säilitamine määravad edu turuolukorra parandamisel ja tugevdamisel ning mitmekülgsemaks muutmisel ja energiavarustuskindluse tagamisel.
<P>
Põllumajanduskaubanduses tuleks koondada tähelepanu surve maandamisele, mis on tekkinud tootjatele tasakaalu kadumisest põllumajandussaaduste omahindade ning turuhindade vahel. See moonutab turgu, aga lisaks näitab ka, et turul on sotsiaalne hind.
<SPEAKER ID="104" NAME="Glyn Ford" AFFILIATION="PSE">
Proua juhataja, on rõõm arutleda hr Holmi raporti üle tooraine ja toormaterjaliga kauplemisest. Eelmisel kuul oli mul privileeg osaleda parlamendi nimel UNCTAD XII konverentsil Accras, kus väljendati muret maailma vaeste pärast.
<P>
Eskaleeruvad toiduainehinnad viivad tõusvas joones mässudeni tänavatel ning meil on vaja värsket lähenemist selle probleemiga tegelemisel. Uus kriis ähvardab tappa päevas enam kui on hukkunud inimesi terrorismi läbi kuue aasta jooksul alates 9. septembrist. Poliitikud ning valitsused ei pruugi olla seda avastanud, kuid vaesed näevad oma lapsi tulevikus veelgi näljasemana. Mõju saab olema eriti tugev Aafrikas, kus kaupade hinnad on enam kui kahekordistunud viimase 12 kuu jooksul ning jätkavad hoogsat tõusu tänu spekulatsioonidele, defitsiidile ning muutlikele tootmismudelitele. Põhjused selleks on kasvav nõudlus Ida-Aasias ning ebaõnnestunud investeeringud põllumajandusse. Kliimamuutused, mis väljenduvad üleujutustes, põudades ning rekordilistes temperatuurides, muudavad olukorra vaid hullemaks, eriti vaeste jaoks. Seetõttu ma loodan, et me võtame selle otsuse vastu.
<SPEAKER ID="105" NAME="Georgios Papastamkos" AFFILIATION="PPE-DE">
(EL) Proua juhataja, toorainetele juurdepääs on eluliselt vajalik Euroopa majandusele ning konkurentsivõimelisusele. Seda seetõttu, et EL sõltub suurel määral toorainete impordist kolmandatest riikidest.
<P>
Tõkendite kõrvaldamine, mille on kolmandad riigid seadnud EL juurdepääsule toorainetele, peab olema prioriteet. See on praegustes WTO läbirääkimistes ning kahepoolsetes vabakaubanduslepingutes peituv tõde.
<P>
Lõpuks, proua juhataja, daamid ja härrad, ma usun, et toetusmehhanismid ja teadmussiire arenguriikidele on vajalik, et luua elujõuline, läbipaistev toorainete ning loodusressursside kasutamise haldamine.
<SPEAKER ID="106" NAME="Stavros Arnaoutakis" AFFILIATION="PSE">
(EL) Proua juhataja, volinik, on ütlematagi selge, et Euroopa ettevõtete konkurentsivõime sõltub suures osas toorainetega varustatusest. Seetõttu vajame me integreeritud strateegiat juba täna, et kindlustada juurdepääs maailma turgudele. See aitab kindlustada rahvusvahelist koostööd, seaduspärast konkurentsi, ausat kaubandust ning austust piirangute suhtes, mis põhinevad tõsistel arengustiimulitel vähem arenenud riikides. See aitab samuti soodustada investeeringuid keskkonnasõbraliku tehnoloogia teadus- ja arendustegevusse ning ümbertöötlemisse.
<P>
Meie eesmärk peab olema ELi säästev arendamine, nagu ka solidaarsus maailma vaeseimate riikidega.
<SPEAKER ID="107" NAME="Brian Crowley" AFFILIATION="UEN">
Proua juhataja, ma sooviksin tänada raportööri töö eest, mida ta on teinud selle raporti nimel. On kolm võtmeelementi, mida ma näen.
<P>
Esiteks valitseb toorainete ning kaupade pärast globaalne konkurents. Me peame Euroopa tasandil mõistma, et peame olema paremal positsioonil, et sõlmida kahepoolseid kokkuleppeid, kui me soovime saada juurdepääsu neile kaupadele.
<P>
Kahtlemata on kõnelused maailma kaubanduse üle väga tähtsad, pidades silmas pikaajalisi arenguid, kuid paremad finantsvõimendused võib saavutada ka läbi majanduspartnerluse arengumaadega. Lisaks hoiataksin, et mõningatest õigustest loobumine kõnelustel lühiajalise juurdepääsu üle toorainetele ja kaupadele võib põhjustada suurt kahju meie tööstusele Euroopa Ühenduses ning eriti meie põllumajandusele.
<P>
Lõpuks, nagu eelmine kolleeg ütles, ausus on kõige tähtsam kaalutlus üldse. Me peame investeerima juba nüüd arenguriikidesse, et tagada nende edu - mitte ainult sel ega järgmisel aastal kõrgete nafta ja gaasi hindade tõttu, vaid 20 aasta pärast. See peaks olema seotud investeeringutega nende maade haridusse ning tervishoidu, et peatada edasised probleemid kogu sektoris.
<SPEAKER ID="108" NAME="Janez Potočnik">
komisjoni liige. - Proua juhataja, ma sooviksin tänada austatud liikmeid nende sõnavõtu eest. Nad on olnud üsna selgesõnalised väljakutsete suhtes, mis meid ootavad. Ühest küljest on selge, et me peame kindlustama oma töö tasakaalustatud arengu, keskendudes just vaesematele riikidele ning luues õiglust, millest hr Crowley rääkis; teisalt peame me tagama ausa kaubanduse eeskirjad oma tööstuse juurdepääsu jaoks toorainetele. On fakt, et Euroopa Ühendus on toormaterjali puhasimportija ning see jääb nii ka edaspidi.
<P>
Me kohtame tugevamat konkurentsi oma tarneturgudel, samuti ka tõusvaid hindu, esilekerkivate konkureerivate majanduste tõttu.
<P>
Samal ajal seavad need majandused tõkkeid, mis takistavad juurdepääsu nende tooraineturgudele, moonutades nõnda konkurentsi. Aus juurdepääs toorainetele läbipaistvatel tingimustel on seepärast oluline osa globaalse konkurentsivõime strateegia valemist.
<P>
Komisjoni eesmärk tulevikuks on jätkusuutliku toorainevaru kindlustamine meie tööstusele, kasutades kõiki võimalike vahendeid. Tehes seda, püüdleb ta kõikehõlmava ja tasakaalustatud strateegia poole. Nagu parlament õigesti rõhutab, strateegia ei peaks võtma arvesse vaid meie tööstuse huve ning konkurentsivõimet, vaid ka vaesemate riikide huve.
<P>
Arengu vaatenurgast me peame tegema ning teemegi vahet ühest küljest õigustatud meetmetel, mis vaesemad arenguriigid on säilitanud, nagu näiteks eksporditasud, mis on hädavajalikud nende riikide eelarve jaoks, kuid teisest küljest meetmetel, mille esilekerkivad riigid on kehtestanud oma industriaalpoliitika raames ning mis kahjustavad konkurentsi maailma turgudel.
<P>
Ma hindan Hr Assise kommentaari teadus- ja arendustegevuse kohta, mida tuleks ka siin suurendada. Ma sooviksin tänada parlamenti meie toetamise eest selle poliitika kujundamisel. Me hoiame teid kursis strateegia edasise elluviimisega.
<SPEAKER ID="109" NAME="Jens Holm">
raportöör. - (SV) Volinik Potočnik, me ootame huviga komisjoni teatist ning konverentsi. On hea, et te olete võtnud plaani selliste küsimustega tegelemise nagu toiduga kindlustatus, areng ning keskkond.
<P>
Francisco Assis, ma nõustun teiega täielikult, et me peame läbi vaatama oma majandusarengu mudeli.
<P>
Zbigniew Zaleski, ma nõustun, et kaubanduse tulemus ei tohiks olla toorainete uuskolonialistlik vargus arenguriikidelt. Ma seetõttu kutsun üles Zbigniew Zaleskit ja teisi toetama kindlalt muudatusettepanekuid 20 ning 21. Palun lugege neid hoolega.
<P>
Vaadake ka muudatusettepanekut 26, mis käsitleb biokütustega. Seoses sellega kutsume me üles keskkonnaalaste ning ühiskondlike standardite kehtestamisele biokütuste suhtes. On suur probleem, et üha enam ja enam vilja kasutatakse liha tootmiseks, teisisõnu, me söödame vilja loomadele, kui samal ajal kasutatakse aina enam vilja, et toota kütust meie autodele.
<P>
See on üleskutse komisjonile - me nõuame meetmeid motoriseerumise ning liha tarbimise vähendamiseks, et meil oleks enam vilja inimeste toitmiseks!
<P>
Selles raportis nõuame me kiireid meetmeid kliimamuutustega tegelemiseks.
<P>
Ka kaubandusel on siin oma vastutus kanda. Me peame vähendama mittevajalikke emissioone ning vähendama transporti. Arvestatav osa kaubandusest sisaldab tooteid, mis võiks kergesti põhineda lokaalsel tootmisel. Me peame soodustama "roheliste toodete” kaubandust ning leidlikku keskkonnatehnoloogiat. Kui me seda ei tee ning kaubandus ei kanna oma vastutust, ei ole varsti enam ühtki toorainet alles, millega kaubelda, ega toitu, mida süüa. On tohutult oluline, et me võtame tõsiselt oma vastutust kliima eest.
<SPEAKER ID="110" NAME="Juhataja">
Arutelu on lõppenud.
<P>
Hääletamine toimub teisipäeval, 20. mail 2008.
<CHAPTER ID="003">
Vastutavale komisjonile tagasisaatmise taotlus (vt protokoll)
<CHAPTER ID="008-05">
5. Suhkruturu ühine korraldus (hääletus)
<CHAPTER ID="007">
Eelmise istungi protokolli kinnitamine (vt protokoll)
<CHAPTER ID="011-02">
2. Kambodža ja eelkõige Sam Rainsy juhtum
<SPEAKER ID="308" NAME="Juhataja">
Järgmine päevakorrapunkt on Kambodža ja eelkõige Sam Rainsy juhtum.
<SPEAKER ID="309" NAME="Marietje Schaake">
ettepaneku esitaja. - Austatud juhataja! Sam Rainsy on meie kolleeg - Kambodža parlamendi liige. Ainuüksi see asjaolu on viinud tema tapmiskatseteni ning mitme poliitilise ja juriidilise rünnakuni valitseva partei poolt. Muu hulgas mõisteti ta 12 aastaks vangi. Võimuparteile ilmselt ei meeldi see, et Sam Rainsy mõistab hukka korruptsiooni ja inimõiguste rikkumise.
<P>
Tahaksin sellele valitsusparteile meelde tuletada, et EL on Kambodža ainus suurabistaja, kelle abi tingimuseks on seatud inimõiguste ja põhivabaduste austamine.
<P>
Sam Rainsy sai 2006. aastal organisatsioonilt Liberal International vabaduse auhinna. Ta sai selle auhinna nende vabaduste kaitsmise eest, mida meiegi siin parlamendis kaitseme. Seetõttu kutsume Kambodža võime üles täitma ÜRO inimõiguste eriraportööri soovitused.
<SPEAKER ID="310" NAME="Raül Romeva i Rueda">
ettepaneku esitaja. - Austatud juhataja! Nagu juba öeldud, on Euroopa Liit Kambodža ainus suurabistaja ja meie üleskutse Kambodža võimudele - mitte ainult viia läbi poliitilisi ja institutsioonilisi reforme, et ehitada üles demokraatlik riik, mille aluseks on õigusriigi põhimõtete ja põhivabaduste austamine, vaid ka näidata üles soovi võidelda tulemuslikult korruptsiooni, inimeste ümberasumiseni viiva massilise metsalangetamise, maa ärastamise ja seksiturismi vastu, kaotada praegune karistamatus ja tuua kohtu ette kõik sellise tegevuse korraldajad - on rohkem kui õigustatud.
<P>
Samuti on vaja tagada aus ja vaba poliitiline eneseväljendus, millega ei kaasne hirmutamine ja tagakiusamine. Konkreetsemalt peaksime ütlema, et tunneme suurt muret opositsioonijuht Sam Rainsyle süüdistuse esitamise ja talle 12aastase vanglakaristuse mõistmise pärast teo eest, mida Euroopa Parlament peab sümboolseks ja oma olemuselt selgelt poliitiliseks. Eriti tekitab muret see, et kui karistus jääb jõusse, jääks Sam Rainsy eemale eelseisvatest, 2013. aasta parlamendivalimistest ning selle tagajärjed ulatuksid temast palju kaugemale ja mõjutaksid kogu opositsiooni.
<SPEAKER ID="311" NAME="Véronique De Keyser" LANGUAGE="FR">
Austatud juhataja! See on kiireloomuline resolutsioon, mille peamine teema on Sam Rainsy, kes on küll vastuoluline tegelane, aga see ei tohiks meid panna unustama tema juhtumi taga peituvat demokraatiaprobleemi.
<P>
Niisiis, nagu juba öeldud, on Sam Rainsy riigijuhi Hun Seni vastane ja liberaal. Sam Rainsyle määrati 18 kuu pikkune vangistus, aga 2006. aastal anti talle armu. Ta süüdistas Hun Seni 1997. aasta granaadirünnaku käsu andmises.
<P>
Praeguseks on ta süüdi mõistetud - nagu juba öeldud - sümboolses kuriteos, mis seisnes Vietnami ja Kambodža vaidlusaluse piiri märgistuse nihutamises ja valekaartide jagamises. 12 aastat seljataga süüdi mõistetuna on palju, aga me ju teame, milles asi tegelikult on. Ainus eesmärk on takistada tal kui riigi teise opositsioonipartei juhil osalemast 2013. aasta parlamendivalimistel.
<P>
Seega on poliitiline õhkkond Kambodžas pingeline, valimised lähenevad ja püütakse hääli juurde saada, aga samuti on märgata liikumist autoritaarsuse suunas. Tahaksin märkida, et lisaks Rainsy juhtumile on süüdistusi esitatud ka vabaühenduste esindajatele: poliitik Mu Sochua mõisteti süüdi peaministri laimamise eest, ajakirjanik Hang Chakra saadeti vangi asepeaminister Sok Ani kaaskonna korrumpeerituse hukkamõistmise eest jne.
<P>
Sellepärast tahaksin nagu teisedki toonitada seda, et oleme abistajad ja et meie koostöölepingus on kirjas, et põhivabadusi tuleb austada. Samuti nõuan erakorralist humanitaarabikava inimeste jaoks, kes kannatavad ehitussektori ja tekstiilitööstuse kriisi tõttu. Ka see on tähtis.
<SPEAKER ID="312" NAME="Charles Tannock">
ettepaneku esitaja. - Austatud juhataja! Kuigi Kambodža on paberite järgi pluralistlik demokraatia, väidab tunnustatud vabaühendus Human Rights Watch, et valitsust kritiseerivaid poliitikuid ja ajakirjanikke ähvardab vägivald ja hirmutamine.
<P>
Lisaks on kohtusüsteem nõrk ja poliitiliselt mõjutatav. Samuti eirab valitsus põllumeeste maa ebaseaduslikku konfiskeerimist, ebaseaduslikku metsaraiet ja riigi loodusvarade laialdast rüüstamist.
<P>
Praegu Prantsusmaal eksiilis olev opositsioonijuht Sam Rainsy mõisteti tagaselja kümneks aastaks vangi. Tema "kuritegu” oli püüe juhtida tähelepanu põllumeeste maa konfiskeerimisele valitsuse poolt pärast naaberriigi Vietnamiga toimunud piiriläbirääkimisi. Teda süüdistati piiritulpade üleskaevamises.
<P>
Tänane resolutsioon on õigeaegne meeldetuletus Kambodža valitsusele, et kui ta tahab tihedamaid suhteid ELiga, peab ta tagama põhivabadused ja -õigused. Vastasel juhul võrdsustab rahvusvaheline üldsus Kambodža paariariigi Myanmariga.
<SPEAKER ID="313" NAME="Monica Luisa Macovei">
ettepaneku esitaja. - Austatud juhataja! Opositsioonijuht Sam Rainsy mõisteti tagaselja 12 aastaks vangi. Tema kohtuistung ei vastanud rahvusvahelistele õiglase ja erapooletu kohtumõistmise nõuetele ning ta mõisteti süüdi poliitilistel põhjustel. Sarnased opositsioonipartei liikmete süüdimõistmised on üsna tavalised ja näitavad, et Kambodža kohus ei ole erapooletu. Nende kohtuotsustega eiratakse elementaarseid inimõigusi, sealhulgas sõnavabadust ja õigust õiglasele kohtumõistmisele.
<P>
Olen väga vastu Sam Rainsy ja teiste temasuguste sõnavabaduse kasutajate süüdimõistmisele ning kutsun Kambodža valitsust üles see türannia lõpetama. Peame Kambodžale rahvusvahelisel tasandil meelde tuletama, et ta peaks püüdlema demokraatia poole, mitte kasutama õigusaktide valikulist kohaldamist üksikisikute õiguste vastu. Eelkõige kutsun komisjoni üles tuletama Kambodžale meelde, et ta ei kasutaks uusi vabaühenduste suhtes kohaldatavaid õigusnorme opositsiooni ja kodanikuühiskonna piiramiseks.
<SPEAKER ID="314" NAME="Sari Essayah">
fraktsiooni PPE nimel. - (FI) Austatud juhataja! Sam Rainsy kohtlemine on ainult jäämäe tipp, mis näitab, kuidas Kambodža valitsuspartei kontrollib autoritaarselt kohtusüsteemi, et vaigistada valitsuse kritiseerimist. Valitsuse põhieesmärk on muidugi kodanikuühiskonna mahasurumine ja üheparteisüsteemi edendamine. See kajastub ka Rainsy karistuses, millega püütakse teda takistada 2013. aasta valimistel kandideerimast.
<P>
Nagu varem juba mainiti, on EL Kambodža ainus suurabistaja ja sellepärast ei tohiks me selles resolutsioonis piirduda ainult inimõiguste sagedase rikkumise, korraliku elujõulise kohtusüsteemi puudumise ja sõjaväe politiseerumise hukkamõistmisega. Peame neile selgelt meelde tuletama, et EL ja Kambodža on sõlminud koostöölepingu, mille artiklis 1 on sätestatud nõue järgida inimõigusi. Kodanikuvabaduste jätkuval eiramisel peavad olema tagajärjed ja EL peab abi jätkumise tingimuseks seadma inimõiguste olukorra selge paranemise.
<SPEAKER ID="315" NAME="Corina Creţu" LANGUAGE="RO">
Kambodža opositsioonijuhile Sam Rainsyle määratud 12 aasta pikkune vanglakaristus on tegelikult tõsine inimõiguste rikkumine ja selge märk Kambodža poliitilise elu autoritaarsusest. Sam Rainsy on seni kolm korda parlamendist välja visatud ja saadikupuutumatusest ilma jäetud, teda on palju kordi tahetud tappa, tosin tema toetajat ongi tapetud, ning nüüd mõisteti ta tagaselja poliitilistel põhjustel süüdi protesteerimise tõttu.
<P>
Septembris tehtud kohtuotsuse lõppeesmärk on sisuliselt takistada opositsioonijuhti kandideerimast valimistel, mis toimuvad enama kui kahe aasta pärast. See takistab Kambodža lõplikku demokratiseerumist. Lisaks Kambodža valitsusele selle resolutsiooni kaudu esitatud palvele lõpetada poliitiline tagakiusamine tahaksin paluda, et Euroopa Liidu välisasjade kõrge esindaja avaldaks riigi võimudele piisavat survet, et nad jätkaksid poliitilisi ja institutsionaalseid reforme, millega saavutada tõeline demokraatia.
<SPEAKER ID="316" NAME="Gerald Häfner" LANGUAGE="DE">
Austatud juhataja! Kambodža on väga ilus maa, millel on suurepärane ajalugu, aga nii maal kui ka selle ajalool on süngeid tahke. Viimased probleemid on inimeste kadumine, kohtuotsuseta vangistamine, lokkav korruptsioon, maade ärastamine ja ebaseaduslik metsaraie. Meid kui Euroopa Parlamendi liikmeid peaks kõige rohkem muretsema panema see, et neid tavasid kritiseerivad ja hukkamõistvad inimesed veetakse tänavatelt ära ebaõiglase kohtu ette ja pannakse vangi.
<P>
Kambodža opositsioonijuhti Sam Rainsyt on tõsiselt taga kiusatud. Ta valiti parlamenti, aga visati sealt 1995. aastal välja. Tal õnnestus siiski sinna naasta. Valimiskampaania ajal rünnati teda korduvalt. Ühes sellises rünnakus sai surma 80 inimest. Mul õnnestus teda Kambodžas külastada. Avastasin, et ta on väga rahumeelne inimene, kes on demokraatia ja inimõiguste veendunud toetaja. Nüüd on ta sümboolse teo eest väheveenvatel põhjustel 12 aastaks vangi mõistetud.
<P>
Opositsioonijuhi vangistamine tähendab ka suure osa rahva vangistamist, sest ta on nende esindaja. Opositsioonipartei juhi vangistamine ja järgmistele valimistele mittelubamine takistab demokraatiat ning rikub kodaniku- ja inimõigusi. Arvan, et me ei tohi sellega leppida, ja kutsun komisjoni üles nõudma, et täidetaks Kambodžaga sõlmitud koostöölepingu artikli 1 sätteid. Selles on kirjas, et inimõiguste austamine Kambodžas on Euroopa Liidu antava abi eeltingimus.
<SPEAKER ID="317" NAME="Adam Bielan" LANGUAGE="PL">
Mul on õnnestunud kaks korda Kambodžas käia. Esimest korda käisin seal kaks aastat tagasi, kui olin sealsete parlamendivalimiste Euroopa Parlamendi vaatlusdelegatsiooni liige. Teine kord oli kuus kuud tagasi. Pean ütlema, et Kambodža on riik, mis on viimastel aastatel arenenud väga kiiresti. Jutt on majanduslikust arengust. Samamoodi kiirelt on arenenud ka teised selle maailmanurga riigid. Kahjuks ei ole Kambodža kiire majandusarenguga kaasnenud demokratiseerumine. Ei ole ju tõelist demokraatiat, kui puudub suure mõjujõuga meedia, kes ohjeldab võimuparteid, kui ei ole mõjukat opositsiooni ega jõulisi vabaühendusi.
<P>
Sam Rainsy kohtuotsus, mis ei ole esimene omalaadne, on opositsiooni jaoks järjekordne löök. Kui see kohtuotsus jääb jõusse, ei saa Sam Rainsy järgmistel parlamendivalimistel kandideerida, kuigi ta on kodumaal üsna populaarne. See süüdimõistmine paneb mõtlema, sest punaste khmeeride režiimist on möödas üle 30 aasta, aga väga paljud selle korra esindajad Kambodžas on kohtu ette toomata. Vietnami ja Kambodža piiri kahtluse alla seadmine ei aita muidugi kuidagi kaasa piirkonna stabiliseerimisele, aga see küsimus tuleb lahendada poliitika, mitte kohtute abiga.
<SPEAKER ID="318" NAME="Elena Băsescu" AFFILIATION="PPE">
(RO) On häbiväärne, et Kambodža kohtud kasutavad endiselt arreteerimist poliitiliste vastaste ja dissidentide hirmutamisena. Selline tegevus on tavaliselt suunatud ajakirjanike, inimõigusaktivistide ja teiste sõnavabadust kaitsvate kriitikute vastu.
<P>
Sam Rainsyle esitatud süüdistus on selgelt rohkem poliitiline kui kriminaalne. Ta mõisteti 12 aastaks vangi pärast tema sümboolset protestiaktsiooni, mis oli suunatud Vietnami ja Kambodža vahelise piiri märgistamise vastu. Tegelik põhjus tema süüdimõistmiseks näib olevat hoopis soov kõrvaldada opositsioon 2013. aasta parlamendivalimistelt.
<P>
Tahaksin kasutada seda võimalust, et kutsuda Kambodža valitsust üles pidama kinni oma lubadustest riik demokratiseerida. Peamine opositsioonijuht Sam Rainsy peab saama võimalikult kiiresti jätkata oma tegevust Kambodža parlamendis. See aitaks peatada ülemineku üheparteisüsteemile, mis ohustaks inimõigusi.
<SPEAKER ID="319" NAME="Eija-Riitta Korhola" AFFILIATION="PPE">
(FI) Austatud juhataja! Kambodža kohtu otsus määrata opositsioonijuht Sam Rainsyle 10 aasta pikkune vanglakaristus ametlike dokumentide võltsimise ja valeinfo levitamise eest ning muud sarnased juhtumid on tekitanud läänes õigustatud kartust, et riigi kohtusüsteem ei ole erapooletu ja sõltumatu.
<P>
Seal püütakse valeinfo levitamise ja laimamise alaste õigusaktide sätteid süstemaatiliselt pealiskaudselt tõlgendada, et takistada opositsiooni ja vabaühenduste tegevust. Kõnealuseid sätteid on kasutatud mõtte- ja sõnavabaduse piiramiseks.
<P>
Kuigi ma möönan, et Kambodža on pärast Pol Poti režiimi teinud märkimisväärseid edusamme, tekitab minus pahameelt see, kui Kambodža valitsus peaks otsustama jätta demokraatliku süsteemi loomine pooleli, nagu on kahjuks juhtunud paljudes riikides. Kambodža on allkirjastanud mitu rahvusvahelist lepingut, sealhulgas koostöölepingu Euroopa Liiduga, et kaitsta oma rahva põhiõigusi ja rakendada oma territooriumil demokraatia põhimõtteid. Euroopa Liit ei tohi kasutada Kambodža valitsusele lubaduste täitmise nõude esitamisel ebamääraseid sõnu.
<SPEAKER ID="320" NAME="Cristian Dan Preda" AFFILIATION="PPE">
(RO) Nagu juba mainitud, määrati Sam Rainsyle kaks vanglakaristust. Praegune 10 aasta pikkune karistus valeinfo levitamise ja avalike dokumentide võltsimise eest lisandus eelmisele kahe aasta pikkusele karistusele. Nagu kolleegid juba ütlesid, on see selge püüe takistada tal järgmistel valimistel kandideerimast. Probleem on kogu selle asja käsitlemises: Sam Rainsy mõisteti süüdi tagaselja ja kohtumenetlus toimus suletud uste taga, kus toimus väidetavalt mitmeid eeskirjade rikkumisi.
<P>
See ei ole tegelikult erandlik juhtum. Paljusid teisi Kambodža valitsuse kritiseerijaid on tabanud sama kohtlemine kriminaalsüüdistuste näol. Nagu juba mainitud, arvan ka mina, et Euroopa Liiduga sõlmitud koostöölepingu kohaselt peavad Kambodža võimud kinni pidama oma lubadusest austada inimõigusi.
<SPEAKER ID="321" NAME="Jaroslav Paška" AFFILIATION="EFD">
(SK) Kambodžas, nagu paljudes teisteski riikides, on poliitiline võimuvõitlus muutumas tõeliseks võitluseks - võitluseks elu ja surma peale. Sellises olukorras püüavad võimud poliitilised vastased hävitada, neid taga kiusata ja nad vangistada.
<P>
Sama lugu paistab olevat ka Sam Rainsyga, keda praegused riigijuhid tahavad kõrvaldada, sest ta on konkurent ja võib tulevikus esile kutsuda poliitilisi muutusi. Nagu teistelgi juhtudel, võiksime ka siin kindlasti sekkuda ja paluda Kambodža valitsusel oma poliitilise vastase väärkohtlemine lõpetada, et ta saaks teistega võrdselt osaleda poliitilises võimuvõitluses.
<P>
Arvan, et kuna meie suhted Kambodžaga on paranenud, võib meid selles küsimuses suurem edu saata kui Harare küsimuses. Sellepärast arvan, et meil tasuks avaldada Kambodža valitsusele poliitilist survet, et ta muudaks oponentide kohtlemist ja muud taolist käitumist ning looks tingimused vabaks ja õiglaseks konkurentsiks poliitikas.
<SPEAKER ID="322" NAME="Máire Geoghegan-Quinn">
komisjoni liige. - (GA) Lugupeetud juhataja! Kõigepealt tahaksin arutelus osalenud parlamendiliikmeid tänada.
<P>
komisjoni liige. - Tahaksin tänada parlamendiliikmeid, kes esitasid selle erakorralise arutelu jaoks Kambodžat käsitlevad resolutsioonid. Sealne olukord on tõepoolest muret tekitav.
<P>
Oleme Kambodža poolega nende demokraatlike institutsioonide olukorrast ja eelkõige parlamendis opositsiooni kohtlemisest avameelselt rääkinud. Viimane kord toimus see 8. oktoobril Brüsselis kokku saanud ühiskomitees. See, et opositsioonijuht Sam Rainsy oli sunnitud otsima pelgupaika Prantsusmaalt, näitab, et olukord liigub halvemuse suunas.
<P>
Sama võib öelda ka kohtute poliitikas osalemise kohta ja opositsiooniliikmete tagakiusamise kohta; jutt on ka nende opositsiooniliikmete tagakiusamisest, kes peaksid olema saadikupuutumatusega kaitstud. On oht, et parlament ei suuda enam toimida vaba mõttevahetuse kohana. Ka meediale avaldatakse survet.
<P>
Kuid on ka mõned head küljed. Kambodža nõustus kõigi Ühendatud Rahvaste Organisatsiooni inimõiguste nõukogu poolt üldise korralise läbivaatuse ajal tehtud soovitustega. Samuti on vastu võetud uus karistusseadustik ja korruptsioonivastane seadus. On selge, et peame jälgima, kuidas neid tegelikult rakendatakse. Tuletame Kambodžale pidevalt meelde varasemate valimiste vaatlusmissioonide tehtud soovitusi. Tähtis eesmärk on toimiva inimõiguste komisjoni asutamine. Meil on hea meel, et valitsus tahab sellega edasi minna ja on otsustanud luua kodanikuühiskonna organisatsioonidega ühise foorumi.
<P>
Kambodža on endiselt väga vaene riik. Hiljutise majanduskasvu säilitamiseks, ilma et suureneks ühiskonna lõhestatus, saab palju ära teha. See peab hõlmama maa omandi eeskirjade reformi ning maa ja metsade jätkusuutmatu haldamise, kaasa arvatud loodusvarade rüüstamise lõpetamist.
<P>
Valitsusele sanktsioonide kehtestamine või nendega suhtlemise vähendamine ei teeks midagi vaeste ja kõige haavatavamate heaks. See ainult julgustaks demokraatia ees lipitsejaid. Sellepärast ei jaga ma arvamust, et meie kahepoolse lepingu peatamine oleks kasulik.
<P>
Kannatlikku dialoogi ei asenda midagi. Kui meid ei peeta selle riigi arengu oluliseks osaliseks, kaotame võimalusi sündmusi mõjutada. Saame Kambodžas siiski palju ära teha ja seda kõikidel tasanditel: alates peaministri kantseleist kuni kodanikuühiskonnani. Julgustame Kambodža häid samme inimõiguste, arengu ja soolise võrdsuse suunas ning propageerime tõeliselt pluralistlikku parlamentaarset demokraatiat, pressivabadust ja kohtusüsteemi sõltumatust.
<SPEAKER ID="324" NAME="Juhataja">
Arutelu on lõppenud.
<P>
Peatselt algab hääletamine.
<P>
Kirjalikud avaldused (kodukorra artikkel 149)
<SPEAKER ID="944" NAME="Jarosław Leszek Wałęsa" AFFILIATION="PPE">
kirjalikult. - Inimõiguste olukord Kambodžas teeb üha enam muret. Kambodža valitsus rikub räigelt inimõigusi ja lõhub nii demokraatiat. Kambodža suurima abistajana peab EL võtma kiirelt abinõusid, et kaitsta Kambodža kodanikke ja kinnitada neile, et demokratiseerumine ei peatu. Tahaksin kasutada seda võimalust ja pöörduda Kambodža valitsuse poole palvega järgida ÜRO eriraportööri raportis soovitatut nii kiiresti kui võimalik. Kambodžas valitseva ebaõigluse toob esile Sam Rainsy juhtum, kus teda kui opositsioonipartei juhti koheldi viisil, mida saab käsitleda üksnes tahtliku püüdena takistada igasugust opositsiooni autoritaarsele valitsusele. Valitsuse arvates neile ohtlike inimeste süüdistamisele ja kinnipidamisele tuleb lõpp teha. Lisaks ei ole kodanikel mingit kindlust, et riigi kohtusüsteem on sõltumatu ja erapooletu. Parlament peab nende probleemidega kohe midagi ette võtma, et kinnitada Kambodža kodanikele, et Euroopa Parlament toetab ja kaitseb jätkuvalt nende õigust demokraatiale.
<CHAPTER ID="022">
Istungi lõpp
<CHAPTER ID="003">
Presidentuuri avaldused
<SPEAKER ID="007" NAME="President">
Soovin teha selle osaistungjärgu alguses mitu avaldust.
<P>
6. novembril 2010 tungisid Moskvas tundmatud ründajad kallale ajakirjanikule Oleg Kašinile ja peksid ta jõhkralt läbi. See brutaalne rünnak, mille põhjus ei olnud röövimiskatse, väärib kõige valjemat hukkamõistu. Tunnustame president Medvedevi kiiret reaktsiooni ja tema isiklikku pühendumust kurjategijate tabamisele ning loodame, et see kannab vilja.
<P>
Teiseks toimus 31. oktoobril Moskvas Triumfiväljakul esimest korda kahe aasta jooksul opositsiooni meeleavaldus miilitsa sekkumiseta. Võtame seda paljutõotava märgina Venemaa valitsuselt, lootuses, et Euroopa Parlamendi viimastel aastatel tehtud üleskutsed Venemaa avalikku elu veelgi enam demokratiseerida ei ole jäänud tähelepanuta.
<P>
Kolmandaks rünnati 10 päeva tagasi Bagdadis oma kirikus palvetavaid kristlasi. Mõned inimesed said surma ja mõned raskelt vigastada. Kordan siinkohal Euroopa Parlamendi nimel oma üleskutset austada usuvabadust ja lõpetada religioonist ajendatud vägivald selles maailma osas.
<P>
Neljandaks peetakse 10. detsembril Stockholmis selle aasta Nobeli preemiate jagamise tseremoonia. Peame vastuvõetamatuks Hiina valitsuse katseid avaldada Euroopa Liidu liikmesriikidele survet tseremoonias osalemisest loobumiseks. Euroopa Parlament püüdleb vaibumatult selle poole, et mis tahes isiku põhi- ja võõrandamatuid õigusi austataks terves maailmas, ning loomulikult ei tee me Hiina puhul erandeid. Detsembri tseremoonial esindab Euroopa Liitu ja järelikult ka Euroopa Parlamenti Norra Euroopa Liidu delegatsiooni juht.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Austatud president! Head kolleegid! Viimastel päevadel on tabanud Veneto maakonda Itaalias, eriti Vicenza, Padova ja Verona provintsi, rasked loodusõnnetused. Katastroofilised üleujutused on mõjutanud mitmel eri moel ligikaudu 500 000 inimese elu ning põhjustanud kümnete miljonite eurode eest kahju. See tragöödia on surunud põlvili kõik tootmissektorid, väikesed ja keskmise suurusega ettevõtjad, aga ka mitmesugused muud sektorid.
<P>
Soovin paluda kaasparlamendiliikmetel ja Euroopa institutsioonidel teha Euroopa Liidu Solidaarsusfondi ning struktuurifondide sätestatud eeskirjadest tulenevate piirangute raames kõikvõimaliku nende inimeste toetamiseks ja katastroofist tingitud olukorra lahendamiseks.
<P>
Samuti soovin juhtida tähelepanu hoopis teistsugusele sündmusele, mille üle Itaalia täna kurvastama peab, nimelt Pompei hukule. Soovin sellega rõhutada seda tüüpi sündmuste tähenduslikkust ja olulisust ning seda, kui tähtis on, et Euroopa sellistel juhtumustel hästi silma peal hoiaks.
<SPEAKER ID="009" NAME="President">
Tänan teid sellele tähelepanu juhtimise eest! Palun kasutage selleks ka üheminutilisi sõnavõtte! See on teema, mille üle ka üheminutilises sõnavõtus arutleda võib. Tänan teid, Luigi Berlinguer, teema tõstatamise eest!
<CHAPTER ID="002">
Eelmise istungi protokolli kinnitamine (vt protokoll)
<CHAPTER ID="011">
Hääletused
<CHAPTER ID="018">
Järgmiste istungite ajakava (vt protokoll)
<CHAPTER ID="005-08">
8. Finantssüsteemi makrotasandi usaldatavusjärelevalve ja Euroopa Süsteemsete Riskide Nõukogu asutamine (
<CHAPTER ID="007-07">
7. Töötajate osalemine Euroopa põhikirjaga äriühingutes (hääletus)
<CHAPTER ID="005-19">
19. Euroopa Koolitusfondi 2006. eelarveaasta eelarve täitmisele heakskiidu andmine (
<CHAPTER ID="001">
Istungi algus
<P>
(La seduta è aperta alle 9.00)
<CHAPTER ID="007-03">
3. Maldiivide lisamine hõlmatud riikide nimekirja seoses hiidlainekatastroofiga India ookeanil 2004. aasta detsembris (hääletus)
<CHAPTER ID="007-05">
5. EÜ ja Austraalia vaheline teatavaid lennundusküsimusi käsitlev leping (hääletus)
<CHAPTER ID="004-06">
6. Suplusvesi (hääletus)
<CHAPTER ID="005">
Parlamendi komisjonide koosseis (vt protokoll)
<CHAPTER ID="013">
Teatud dokumente puudutavad otsused (vt protokoll)
<CHAPTER ID="002">
Eelmise istungi protokolli kinnitamine (vaata protokolli)
<CHAPTER ID="006-16">
16. Paranduseelarve nr 3/2009 projekt (
<CHAPTER ID="010-03">
3. Põllumajandusturgude ühine korraldus (ühise turukorralduse ühtse määruse muutmine) (
<CHAPTER ID="004-12">
12. 2009. aasta teemaprogramm "Valitsusvälised osalejad ja kohalikud ametivõimud arenguprotsessis” (II osa, sihtmeetmed) (
<CHAPTER ID="006-10">
10. EL ja Süüria vaheline Euroopa-Vahemere piirkonna assotsieerumisleping (hääletus)
<CHAPTER ID="021">
Istungi lõpp
<P>
(Istung lõppes kell 22.50)
<CHAPTER ID="011">
Rahvusvaheline kliimapoliitika pärast Kopenhaageni konverentsi: rahvusvaheliste läbirääkimiste hoogustamine koheste meetmetega
<SPEAKER ID="296" NAME="Juhataja">
Järgmine päevakorrapunkt on rahvusvahelise kliimapoliitika komisjoni avaldus pärast Kopenhaageni konverentsi: rahvusvaheliste läbirääkimiste hoogustamine koheste meetmetega.
<SPEAKER ID="297" NAME="Connie Hedegaard">
komisjoni liige. - Austatud juhataja! Võtan täiskogu ees esimest korda sõna. Rõõmustan, et vähem kui neli nädalat pärast minu ametisse asumist, on mul täna võimalik esitleda teatist rahvusvahelise kliimapoliitika kohta pärast Kopenhaageni konverentsi - teatist, mille komisjon oma kohtumisel täna vastu võttis.
<P>
Teatise pealkiri on "Rahvusvaheliste läbirääkimiste hoogustamine koheste meetmetega” ja just seda me teha püüamegi. Loomulikult oleme teatist koostades võtnud täielikult arvesse parlamendi resolutsiooni 10. veebruarist, mis käsitleb COP 15 lõpptulemust.
<P>
Kopenhaagen oli palju väiksem samm kui Euroopa Liit tahtnuks, ent sellegipoolest oli see samm edasi. Sada üheksakümmend riiki - nii tööstus- kui ka arengumaad, kes kokku vastutavad enam kui 80% maailma kasvuhoonegaaside heitmete eest - on nüüd ametlikult heitkoguste vähendamise eesmärgid ja meetmed kokkuleppesse lülitanud. Teisisõnu on meil võimalus antud otsustavus aluseks võtta ja aidata sellest rahvusvahelisi meetmeid kujundada. Me peame selle võimaluse ära kasutama, et aidata säilitada hoogu tugevale ja õiguslikult siduvale üleilmsele kliimalepingule 2012. aastale järgnevaks perioodiks, mis mõistagi on meie eesmärgiks.
<P>
Komisjoni lähtekoht on, et EL peab jätkama juhtimissuutlikkuse ilmutamist. Meie arvates saab Euroopa teha seda kõige veenvamalt, rakendades sisepoliitikas käegakatsutavaid ja otsustavaid meetmeid, et muuta maailma kliimasõbralikemaks piirkonnaks. Peame seda tegema läinud nädalal esitatud strateegia ELi 2020. aasta strateegia raames. Ja lubage mul selge sõna ja valju häälega öelda, et see on Euroopa huvides! Kuidas nii? Aga sellepärast, et kui me seda arukalt teeme, siis tõhustab see meie konkurentsivõimet, tugevdab meie energiajulgeolekut ja elavdab rohelisemat majanduskasvu ja uuendusi, luues nõnda uusi töökohti. Komisjon alustab nüüd tööga, et visandada teerada 2050. aastani Euroopa Liidu üleminekust vähem süsihappegaasi tekitavale majandusele.
<P>
See kätkeb meie heitkoguste vähendamist 2050. aastal 80-95%, nagu juba kokku lepitud, ning - nagu täiskogu teab - EL on pühendunud oma heitkoguste vähendamisele 2020. aastaks 1990. aasta tasemest vähemalt 20% madalamaks ning, kui rahuldatud on vastavad tingimused, antud vähendamise suurendamisele 30%-le. Jagan täielikult selle parlamendi soovi, et EL peaks liikuma 20% eesmärgist kaugemale. Meil on vaja viia oma vähendamine täpsemini kooskõlla sellega, mida meil teaduslikel andmete kohaselt vaja on, et täita Kopenhaageni lepingu eesmärki üleilmselt kliimasoojenemisel üle kahe kraadi mitte tõusta lasta. Nagu oma resolutsioonis teatavaks tegite, on kriis nende eesmärkide saavutamise kergemaks teinud. Kui tahame olla täna sama ambitsioonikad, kui olime valmis olema, kui 2007. ja 2008. aastal kliima- ja energiapaketi vastu võtsime, peaksime minema 20%-st kaugemale. Mul on seetõttu samuti hea meel teatavaks teha, et komisjon valmistab enne Euroopa Ülemkogu juuni kohtumist ette analüüsi sellest, milliseid praktilisi poliitikaid oleks tarvis 30% vähendamise rakendamiseks 2020. aastaks. Komisjon tegeleb ka analüüsi väljatöötamisega verstapostide osas meie teerajal 2050. aasta suunas, sealhulgas 2030. aasta eesmärgitaseme vajalikud stsenaariumid. See nõuab vajadust esitada sobivad strateegiad heitmeid tekitavate võtmevaldkondade jaoks kooskõlas ELi 2020. aasta strateegiaga. Kooskõlas ELi heitkogustega kauplemise süsteemi käsitleva direktiiviga, esitab komisjon ka oma analüüsi energiamahukate tööstuste olukorra suhtes süsinikdioksiidi lekke korral.
<P>
Paralleelselt selle tööga peab EL alustama Kopenhaageni kokkuleppe rakendamist. See tähendab riikide heitkoguste ja sooritustulemuste tarbeks tugeva ja läbipaistva rahvusvahelise aruandlusraamistiku rajamist. Samuti tähendab see 7,2 miljardi euro suuruse arenguriikidele mõeldud kiire rahastamise kiiret mobiliseerimist, mille Euroopa vahemikuks 2010-2012 endale kohustuseks on võtnud. Iseäranis oluline on see meie tõsiseltvõetavuse seisukohast ja lisaks ka pikaajalise finantseeringu kindlustamiseks. Komisjon on valmis aitama tagada, et ELi abi oleks hästi koordineeritud.
<P>
Lõpuks pakutakse teatises välja tegevuskava järgmisteks meetmeteks ÜRO protsessis, mille osas tuleb tänavu kevadel Bonnis kokku leppida, kui läbirääkimised algavad. Bonnis on tehnilistel kohtumistel vaja käivitada protsess Kopenhaageni kokkuleppes sätestatud poliitiliste suuniste integreerimiseks ÜRO läbirääkimiste tekstiga ning jäänud lünkadega tegelemiseks. Mis kõige olulisem, minu arvates on väga oluline näha, mis võivad olla konkreetseteks tulemusteks Cancúni' seisukohast. Ülioluline on viia kokkuleppest lähtuvalt esitatud arenguriikide eesmärgid ja arenguriikide meetmed ning lisaks ka seiret, aruandlust ja kontrolli käsitlevad poliitilised suunised ÜRO läbirääkimiste protsessi, kuid samuti otsused küsimustes, mis kokkuleppes tähelepanuta jäid, näiteks rahvusvahelise CO2-turu areng, rahvusvahelise lennunduse ja laevanduse heitmete vähendamine Rahvusvahelise Tsiviillennunduse Organisatsiooni ning EIMO kaudu, põllumajandus ja muu. Ametlikel läbirääkimistel Kopenhaagenis tehti tegelikult olulisi edusamme kohanemisraamistiku, tehnoloogiaraamistiku ja metsanduse osas, mis võiks samuti Mehhiko seisukohast konkreetsete tulemuste seas olla.
<P>
Keegi ei oleks minust rohkem rahul, kui Cancúnis ka õiguslikult siduv kokkulepe saavutataks ja samuti õiguslik küsimus seal lahendataks - ja kinnitan teile, et Euroopa Liit on valmis! Ent meil on tarvis tunnistada, et allesjäänud fraktsioonide erinevused võivad põhjustada kokkuleppe viibimist järgmise aastani. Seetõttu tuleb meil hoolega ootusi juhtida. Kõik teist vist teavad, et kui meil on kõrged ootused Mehhiko suhtes konkreetsete tulemusteta, siis see on väga suur oht selleks, et protsess lõpuks hukkub. Seega, kõigile neile meist, kellele rahvusvahelise kokkuleppe saavutamine on väga oluline, on minu arvates samuti väga oluline rakendada taolist järkjärgulist lähenemist ning üritada teha kõik, mida suudame, et tagada, et maailm saab enne 2012. aastat õiguslikult siduvad kokkulepped.
<P>
Lõpuks mõni sõna keskkonnaalase terviklikkuse kohta. Keskkonnaalane terviklikkus peab läbirääkimistel olema meie loosungiks ja tean, et tegemist murega, mida parlament jagab. Seetõttu tuleb tegelda Kyoto protokolli vajakajäämistega. Selle all mõtlen riikide piiratud arvu, mida protokoll katab - vastates ainult 30%-le tänastest heitmetest -, ning selles sisalduvaid tõsiseid nõrkusi, nagu metsandusest pärinevate heitmete aruandluspõhimõtted ning see, kuidas tegeleda riikide heitkoguste ühikute ülejäägiga vahemikus 2008-2012, mida tõsteti samuti esile teie veebruari resolutsioonis.
<P>
Lõpuks on Euroopal tarvis laiendada mõjuala, et ergutada toetust ÜRO protsessile ja taastada usk, et üleilmne kokkulepe on võimalik. Meil on tarvis nii parema arusaama saavutamist sellest, mis seisukohal meie partnerid võtmeküsimustes on, kui ka selgitamist, mida ELil üleilmselt kokkuleppelt tarvis on. Komisjon laiendab mõjuala tihedalt nõukogu ja nõukogu eesistumisega ühendust pidades. Pean sel kuul läbirääkimisi Washingtonis ja Mehhikos ning kavatsen külastada aprillis muu seas Indiat, Maldiive, Hiinat ja Jaapani.
<P>
Sooviksin samuti ergutada teid, Euroopa Parlamenti, panustama, suheldes parlamendiliikmetest kolleegidega kogu maailmas. Olen juba kohtunud mõnede esindajatega teie parlamendidelegatsioonidest kolmandates riikides ning kohtun varsti teistega, et arutleda, kuidas saaksime oma jõupingutusi ühendada ning koos mõjuala laiendada ja kuidas komisjon saab teid selles olulises ülesandes abistada.
<P>
Komisjoni teatises esitatakse strateegia, mis aitab hoida üleilmsete jõupingutuste hoogu kliimamuutusega tegelemisel, väljendatuna kasvavas toetuses Kopenhaageni kokkuleppele. ELi juhtimissuutlikkus selles protsessis on õnnestumise seisukohast tõesti ülioluline. Loodan, et võime parlamendi toetusele loota.
<SPEAKER ID="298" NAME="Richard Seeber" AFFILIATION="PPE">
(DE) Sooviksin õnnitleda uut volinikku esimese sõnavõtu puhul! Teatis, mida meile tutvustasite, on samuti väga huvitav. Ent sooviksin nüüd paari vajakajäämist mainida.
<P>
Sobilik oleks olnud, kui oleksite analüüsinud ÜRO protsessi esialgses teatises veidi enam ja arvustanud ka valdkondi, kus selle tõelised nõrkused on. Nagu teame, ei rakendanud iseäranis 2. paneel just teaduslikult piinlikku täpsust.
<P>
Teiseks oleks pidanud kaheastmelist eesmärki, mis seadnud oleme, toetama enam teaduslikke tõendeid ning peaksite nüüd suurendama jõupingutusi, et intensiivistaksime uuringuid selle osas, kas on ikka veel võimalik või kas - nagu mitmed inimesed juba ütlevad - peaksime end sellest märgatavalt distantseerima.
<P>
Kolmandaks - ja tõenäoliselt kõige olulisemana - on meil iseäranis nüüd tarvis võtta enesekindlalt käsile kriis, mida terves maailmas ja eriti siin Euroopas näeme. Nagu teate, on küsitlusi, mis viitavad, et ainult 30% Euroopa kodanikest usub, et CO2 kliimat mõjutab. Kõik projektid, mis sellega ei arvesta, on määratud nurjumisele.
<SPEAKER ID="299" NAME="Marita Ulvskog" AFFILIATION="S&amp;D">
(SV) Austatud juhataja! Volinik Hedegaard on teinud mitmeid positiivseid avaldusi, kuid on öelnud samuti kaks väga murettekitavat asja: ta eelistab rääkida pigem aastast 2050 kui 2010, mis on minu arvates murettekitav, ja ta räägib rohkem sellest, et peame oma ootusi langetama, kui sellest, kuidas asju edasi liigutada nii, et meie eesmärgid ja ootused oleks võimalikult kõrged juba ajakavva võetud kohtumistel.
<P>
Sooviksin küsida, kas komisjon töötab ambitsioonika ja õiguslikult siduva kliimamuutust käsitleva kokkuleppe nimel, mis detsembris Cancúnis allkirjastatakse, või jätkame toetust protsessile, milles Cancúni peetakse pelgalt sammuks teel kokkuleppeni, mis allkirjastatakse Lõuna-Aafrikas või ehk mõnes muus riigis kaugel tulevikus: aastal 2011, 2012, 2020 või halvimal juhul veel hiljemgi?
<SPEAKER ID="300" NAME="Chris Davies" AFFILIATION="ALDE">
Austatud juhataja! Kopenhaageni kiiluvees tunnevad meist mõned end nagu alistatud sõjaväe riismed, laialipillatud ja heidutatud, mistõttu rõõmustan, et olete siin taset tõstnud ja vastulöögi käivitanud.
<P>
Ent kuigi jätate optimistliku ja positiivse mulje, sõltub paljugi soovimisest ja palvetamisest. Edusammude tegemise võimalikkuses oleneme vägagi teistest sõltuvad.
<P>
Panin tähele, et olete kõnelnud sellest, et naasta mõtte juurde tõsta meie eesmärki 30% vähendamiseni. Kas mul on õigus, kui ütlen, et olete pakkunud selle rakendamiseks välja uue ja subjektiivsema valemi? "Kui rahuldatud on vastavad tingimused”, ütleb dokument. Minu arvates on see uus.
<P>
Miks ei ole dokumendis midagi, mis analüüsiks Kopenhaageni ebaõnnestumise põhjuseid ja pakuks välja õppetunde? Miks ei ole midagi, mis viitaks kliimamuutuse eitamise probleemile, mis poliitilist tahet kaanib? Ja lõpuks, miks ei ole siin midagi vajaduse kohta ettevõtlust enam kaasata?
<P>
Euroopas on palju ettevõtteid, mis meiega selle osas koostööd teha tahavad, ja ausalt öeldes, ehkki teile head soovin, ehkki me teile head soovime, läheb teil tarvis kõik sõpru, keda võita suudate.
<SPEAKER ID="301" NAME="Connie Hedegaard">
komisjoni liige. - Austatud juhataja! Kõigepealt pöördun Richard Seeberi poole valitsustevahelise kliimamuutuste rühma ja selle osas, miks me seda ei arvusta või mida iganes me antud dokumendis tegema peaks. Pean ütlema, et ehkki minu arvates on ülioluline, et IPCC kriitikat tõsiselt võtaks ja püüaks parandusi teha seal, kus seda vaja on, ei ole ma seni näinud midagi, mis muudaks mu sügavat arusaama ja arvamust, et, jah, meil on tarvis kliimamuutusega tegelda. On asju, üksikasju, lekitatud e-kirju ja seda liiki asju. Ma ei ole näinud midagi sügavamat, mis minu sügavat hoiakut muudaks, ja minu arvates kehtib see paljud kohta, nii et see on vägagi taotluslik. Minu arvates peab IPCC ise nüüd üritama hoolt kanda ja taastama usalduse selle vastu, mis iganes IPCCst välja tuleb.
<P>
Olen vägagi nõus märkusega, mille tõstatamiseks teil peaaegu aega ei jätkunud, - usalduse küsimus - ning just seepärast on meil tähtis mõjuajal laiendamine, midagi, mis Euroopa Liidu seisukohalt ülioluline on.
<P>
Marita Ulvskog, mainisite, et kõnelesin rohkem aastast 2050 kui 2010. See on strateegiaga tulevikuks, 2012. aastaks. Euroopa Liidus on meil juba strateegia praeguseks ajaks, 2010 aastaks, mistõttu on tegemist ettepoole vaatava strateegiaga, kus minu arvates on üks uutest asjadest, millele tähelepanu pöörama peaksime, et hakkame ütlema, et peame määratlema teerajad vahemikuks 2020-2050, ning just seepärast tulen välja millegagi selle osas, mida 2030. aastaks saavutama peaksime.
<P>
2020. aasta on ainult kümne aasta kaugusel. Sellel komisjoni ajavahemikul peame rajama pidades silmas seda, kus oleme 2030. aastal. Seega oli see taotluslik ja selles on tegemist ühe uue asjaga.
<P>
Kindlasti ei taha ma ootusi langetada, kuid väga väldiksin ettevaatlikult ootuste tõstmist nii kõrgele, et neil, kes rahvusvahelisi läbirääkimisi ei taha, õnnestuks protsess pärast Mehhikot lõplikult peatada, kui me midagi ei saavuta. Just seepärast peame olema praktilised. Kaitsen kõigi ees seda, et kuni Kopenhaagenini oli õige hoida ootusi kõrgel, hoida seal survet ning viia see riigipeade päevakorra etteotsa. Sellega läks vastutus nende peale. See sundis arenevaid majandusi ja Ameerika Ühendriike seadma eesmärke - see oli oluline. Kuid taolist asja saab teha vaid kord ja siis seda täielikult mitte saavutada. Ma kardan, et me ei saa seda kaks korda teha.
<P>
Miks mitte siis luua Bonnis konkreetne tegevuskava, mis tagab hoo püsimise. Plaan on selline.
<P>
Lõpuks ütlen Chris Daviesele, jah, teil on õigus! Oleme teistest edusammude tegemisel sõltuvad ja just seepärast peamegi arvestama keskmise ja üritama analüüsida teavet, mida saame. Mis toimub Pekingis? Mis toimub Delhis? Mis toimub Washingtonis? Mis toimub USA kongressis? Ja seejärel üritada näha, et arvestades kõiki asju, saame samal ajal tagada ikkagi oma eesmärgi, nimelt õiguslikult siduva ja tõeliselt rahvusvahelise kokkuleppe saavutamise.
<P>
Mainisite 30 protsenti, kui vastavad tingimused on rahuldatud. Jah, teil on õigus! Tegemist on uue sõnastusega. 2020. aasta strateegias on samuti senistele poliitikale viitavaid joonealuseid märkusi, mis viitavad, et tingimusel, et teised riigid ... ja nii edasi ja nii edasi, kuid minu arvates, kui on rahuldatud vastavad tingimused ja kui seda ehk arukalt teeme, võiks see samuti Euroopale kasu tuua. Meil on vaja ka, et see meie eri strateegiates ja dokumentides oleks.
<P>
Minu arvates on tegemist ühe valdkonnaga, kus Euroopas antud faasis konsensust ei ole. Minu arvates on oluline sellega arvestada. Kui Hiina näiteks rahvusvahelist kokkulepet ei aktsepteeri, kas jääksime siis igavesti 20 protsendile peatuma? Kuidas see meie majandusele, uuendustele, kasvule kasu tooks? Kas me ei riski turgude kaotamisega Hiinale ja teistele piirkondadele, kes samuti selle päevakorraküsimuse suhtes tegutsevad, ükskõik kas ja millal rahvusvahelise kokkuleppe saavutame?
<P>
Tegemist on lihtsalt arutelu algusega, kui me nõustume, et tegemist on vahetuskaubaga rahvusvahelistel läbirääkimistel, kuid me ei tohiks unustada, et sellel on ka sisepoliitiline pool. Kust tuleb meie kasv tulevikus? Peaksime tähelepanelikult jälgima, et oleme piisavalt ambitsioonikad.
<SPEAKER ID="302" NAME="Satu Hassi" AFFILIATION="Verts/ALE">
(FI) Kallid kolleegid, volinik! On oivaline, et olete parlamendi resolutsiooni lugenud ja te sellele viitate! Oma uut tööd alustades on see on hea märk.
<P>
Kui EL peaks tegelikult säilitama oma juhtrolli kliimakaitse asjas, peaksime tõstma oma eesmärgi vähemalt 30% vähendamiseni, mille argumendi juba teatavaks olete teinud. Soovin lisada, et muutused, mis majandussurutise olukorra tegelikult toonud on, tähendavad, et -20% ei ole tavapärasest stsenaariumist tegelikult väga erinev. Kui tahame ambitsioonikad olla, on meil tarvis eesmärgid rangemaks teha ja tõsta nad vähemalt 30% vähendamiseni ja soovitavalt -40%-ni.
<P>
Teiseks, kuna parlament eelmisel arutelul ühehäälselt ...
<P>
(Istungi juhataja katkestas sõnavõtja)
<SPEAKER ID="303" NAME="Martin Callanan" AFFILIATION="ECR">
Austatud juhataja! Sooviksin tänada volinikku avalduse eest ja tervitan teda meie istungisaalis!
<P>
Ta rääkis oma avalduses meie eesmärgi tõstmisest 30%, juhul kui vastavad tingimused on rahuldatud.
<P>
Mis tõendeid tal on, et kui seda teeme, aitab see veenda Ameerikat, Indiat, Hiinat ja teisi riike ühinema üleilmselt siduva kokkuleppega?
<P>
Kas ta ei nõustu üleilmselt siduva kokkuleppe puudumisel, et on suur oht, et muudame oma tööstuse konkurentsivõimetumaks ja koormame oma tarbijaid üha suuremate elektriarvetega, ilma mingi netokasuta keskkonnale, sest neid heitkoguste vähenemisi nullistavad suurenemised Indias, Hiinas, USAs jne?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Austatud juhataja! EL peab värskeima kasutada oleva teadusliku teabe alusel võtma 2020. aastaks eesmärgiks heitkoguste vähendamise 40%. Sellist tüüpi avaldust ei saa teha, tuginedes teiste tegevustele.
<P>
Mis meetmeid komisjon rakendab tagamaks, et ELi heitkoguste vähendamise eesmärki tõstetakse 40%-ni? Mis puudutab vajalikke vahendeid, mis arenguriikidel kliimamuutuse ja selle tagajärgedega võitlemise võimaldamiseks kasutada on, siis kes täpselt tagab arenguriikidele need vahendid tagab? Kui palju iga arenenud riik annab? Kuidas ja millal seda tagatakse?
<P>
Volinik rääkis samuti ambitsioonikast õiguslikult siduvast kokkuleppest. Mis meetmeid komisjon rakendab, et saavutada kokkulepet, mis tunnistab ühiseid, ent erinevaid vastutusalasid, mida tööstus- ja arenguriigid jagavad, lähtuvalt varem atmosfääri väljutatud kasvuhoonegaaside kogustest ja ressurssidest, mis heitkoguste vähendamise ja kliimamuutuse tagajärgedega seonduvate väljakutsetega tegelemiseks kasutada on?
<SPEAKER ID="305" NAME="Connie Hedegaard">
komisjoni liige. - Austatud juhataja! Kui viimasest avaldusest õigesti aru saan, puudutab see küsimust, kuidas saame viia ellu seda, milles iganes kokku lepime. See on muidugi võtmeküsimus.
<P>
Teine küsimus, nagu mina sellest aru sain, oli, kui palju tuleks anda arenguriikidele. Kriteeriume ei ole veel määratud, kuid minu arvates on väga oluline, et me sellele palju tingimusi ei lisaks. Selline oli Kopenhaagenis antud lubadus, et kiiret rahastamist, kohest rahastamist antakse kõige vähem arenenud riikidele ja kõige kaitsetumatele, osaliselt kohanemiseks, osaliselt leevendamiseks.
<P>
Samuti on minu arvates ainult loogiline, et kaitseme asjaolu, et see peab toimuma olemasolevate kanalite kaudu. Me ei saa lubada ajaliselt endale uute haldussüsteemide või kanalite või mille iganes leiutamist, et raha toimimiseks välja pääseks, sest peaksime selle võimalikult varsti välja toimima saatma.
<P>
Ütleksin, et EL on valmis, et Bonnis saavutataks kiire rahastamine, ning ütleksin, et kõige hiljemalt Mehhikos peab maailm olema valmis täitma Kopenhaagenist pärit lubadusi kiire rahastamise osas ning kehtestama erinevad kriteeriumid ja selle, kuidas me seda täpselt tegema hakkame.
<P>
Satu Hassile ütlen, et tegemist oli seisukohaga vajadusest hoida kinni 30 protsendist ja mitmes suhtes puudutab see samuti seda, mida Martin Callanan ütleb.
<P>
Ei ole eriti lihtne otsustada, millal täpselt peaksime liikuma 30% juurde ja mida täpselt sinna jõudmine nõuaks. Just seepärast ütleme teatises, et enne juuni Euroopa Ülemkogu esitame analüüsi selle kohta, kuidas täpselt saaksime arukal moel 30%-ni liikuda. Mida see nõuaks?
<P>
Muidugi mitte keegi ei tohiks nii naiivne olla. Mõistagi peaksime ilmselgelt oma tööstuse eest hoolitsema. Peaksime teadma, mida teeme, ega tohiks olla naiivsed. See, mida öelda tahan, on lihtsalt, et minu arvates, kui seda arukalt ja sidusalt teeme, oleks võimalik valida vahendeid, mis tooksid samas kasu kliimamuutuse, energiatõhususe, energiajulgeoleku ja uuenduse ning töökohtade loomise osas. Just seda taotlemegi! Ma ei ütlegi, et see on kerge. Me ei peaks arvama, et 30%-ni jõudmine on kukepea, ehkki peame teadma, mis oleks potentsiaal, mis oleksid tagajärjed ja mis oleks analüüs, mille esitaksin tänavu juunis Euroopa Ülemkogu kohtumisel. Siis, aasta lõpu poole, oleks meil analüüs teeradade kohta 2050. aastani, sealhulgas nimetatud 2030. aasta perspektiiv, mille peale minu arvates mõtlema hakkama peame. Põhjuseks on muidugi see, et oleme tõotanud lubanud 2050. aastaks saavutada 80-95% vähenemise. Kui me praegu ei alusta, läheb meil 2050. aastale lähenedes viimasel paaril kümnendil äärmiselt raskeks.
<SPEAKER ID="306" NAME="Paul Nuttall" AFFILIATION="EFD">
Austatud juhataja! Vastupidiselt komisjoni arvamusele ei ole arutelu inimtekkelise kliimamuutuse osas kaugelt läbi.
<P>
Ainuüksi viimasel kuul on meil olnud East Anglia Ülikooli skandaal; siis on meil olnud Himaalaja jääliustikega seotud läbikukkumine ja nüüd on meil küsimusi mõju kohta, mida kliimamuutus Amazonase faunale avaldab.
<P>
Uuringud on näidanud, et vähemalt 20 IPCC-i raporti lõiku tsiteerivad autoriteetsena vastastikuseid eksperdihinnanguid mitteläbinud Maailma Looduse Fondi või Greenpeace'i raporteid. See ei ole teadus. Meil on tarvis kindlaid vastastikused eksperdihinnangud läbinud teaduslikke tõendeid, mitte surverühmade loomingut, kes kasutavad kliimamuutust, et edendada oma tegevuskavu või poliitikuid, kes kasutavad kliimamuutust Euroopa Liidu olemasolu õigustamiseks.
<P>
Sooviksin küsida, kas oleks nüüd aeg peatuda, teha kokkuvõte ja mõelda järele, kas on mõtet edasi tormata poliitiliste otsuste tegemistega, mis võib-olla kahjustaks majandusi, tooks kaasa töökohtade kaotusi ja potentsiaalselt ka energiakaose.
<SPEAKER ID="307" NAME="Andrew Henry William Brons" AFFILIATION="NI">
Olete teadlikud, et East Anglia Ülikoolist lekitatud e-kirjadest ilmneb, et inimtekkelise kliimamuutuse hüpoteesi toetajad on temperatuurimuutusi ajaloo vältel manipuleerinud, valides võrdlusaastaid subjektiivselt. Seda nippi on kasutatud hiljutiste temperatuurilanguste varjamiseks ja keskaja soojaperioodi probleemi vaoshoidmiseks. E-kirjades ilmnes samuti, et hüpoteesi suhtes skeptilised teadlased on vastastikuste eksperdihinnangute protsessidest väljapigistatud, et vältida uuringute puuduste ilmsikstulekut avalikkuse kontrolli ees.
<P>
Kas andmete manipuleerimisest sõltuv hüpotees saab olla nõuetekohane alus tohutu kulutuse ja Middlesbrough'is asuva Coruse-taoliste tehaste sulgemise õigustamiseks? Euroopa Liit maksab tohutuid toetusi keskkonnakaitse surverühmadele, kes nõustuvad soovitama ELile poliitika järgimist, millele see juba pühendunud on. Kas Euroopa Liidul on kohane kasutada riiklikke vahendeid surverühmade doteerimiseks? See raiskab riigi raha, pakub võltsi toetust Euroopa Liidu poliitikatele ja ohustab agitatsiooniorganisatsioonide sõltumatust.
<SPEAKER ID="308" NAME="Karl-Heinz Florenz" AFFILIATION="PPE">
(DE) Tervitan teid soojalt siin täiskogul! Usalduse kaotus Kopenhaagenis oli minu arvates üks suurematest probleemidest. Teoreetiliselt võib see jätkuda üle maailma, aga ka Euroopa Liidus. Mis toimub läinud aastal vastuvõetud abivahenditega? Minule valmistab muret heitkogustega kauplemise süsteem, sest ma ei ole täiesti kindel, mida komisjon Kopenhaageni otsusest lähtuvalt hetkel näiteks võrdlusnäitajate, aga ka süsinikdioksiidi lekke suhtes teeb.
<P>
Mu teine küsimus on järgnev. Prantsuse valitsus on esitanud ettepaneku lülitada arengumaadest pärit importijad heitkogustega kauplemise süsteemi, et suurendada turgu ja lubada nendel riikidel süsteemis osaleda. Kas on teil selles osas arvamust?
<SPEAKER ID="309" NAME="Connie Hedegaard">
komisjoni liige. - Austatud juhataja! Esiteks pöördun kahe härrasmehe poole, kes IPCC küsimuse tõstatasid.
<P>
Esiteks ei ole ma siin, et IPCC-d esindada. Olen kindel, et nad on võimelised ka ise sõna võtma.
<P>
Kui kuulen lauset "Kas ei ole aeg peatuda?”, pean ütlema, et rahvusvahelised kliimaläbirääkimised on mitmel moel üsna kaua ootel olnud. Minu arvates on meil siin ikka veel olulisi edusamme tarvis. Ma ei mõista lihtsalt, miks mõne lekitatud asja pärast oleks tarvis skeptilisus kogu projekti pihta sihtida. See ei ole minu lähenemine. Mina olen poliitik. Ma ei oska teadlaste töö üle otsustada, ent oskan kasutada oma tervet mõistust ja lugeda nende peamisi järeldusi ja vaadata, millised on esitatud tõsiasjad. Seejärel võin ise kaaluda, kas tahan võtta mitte millegi tegemise riski, selle võimalike väga suurte tagajärgedega, või püüan selle asemel väljakutsele vastata?
<P>
Millest ma lihtsalt aru ei saa, on, et need, kes kliimaküsimuses skeptilised on, ei näe, et alati on kasulik planeedile, mille elanike arv läheneb üheksale miljardile inimesele - või selle sajandi keskpaigaks on see arv isegi suurem -, olla palju energia- ja palju ressursitõhusam.
<P>
Nii et just seal peaksime leidma abivahendite osas ühise keele, sest see toob niikuinii meie keskkonnale, meie kodanikele ja meie majandustele kasu. Samuti annab see ettevõtlusele eelise muutuda tulevikus, kui energia üha kallimaks muutub, väga energiatõhusaks. Lõpparvestuses tasub see ära maailmas, kus ressursside üle võitlema hakatakse. Seega ei saa ma lihtsalt aru, miks ei saa me samasuguse tegevuskavaga selle nurga alt tegelda.
<P>
Karl-Heinz Florenzi käest küsin, mida me heitkogustega kauplemise süsteemi abivahenditega teeme? Aga, nagu mainitud, ilmub enne suve süsinikdioksiidi lekke analüüs ja mis puutub võrdlusnäitajasse, siis jätkame sellega tööd. On ikka veel palju asju, millega heitkogustega kauplemise süsteemi puhul töötada. Samuti peaksime minu arvates tegema ikkagi koostööd nende osapooltega üle maailma, kes mingit liiki kauplemissüsteeme kasutusel võtta plaanivad.
<P>
Minu arvates on see tõhusaimaks mooduseks püüda seda reguleerida, kuid samas muidugi on väga oluline, et meie süsteemid on töövalmis ja toimivad, töötades võimalikult tõhusalt ja ettevõtlussõbralikult, nii et nad näeksid, et see tegelikult toimib ja et lõpuks on see kasulik nende võimalusele pakkuda uuendusi.
<SPEAKER ID="310" NAME="Jo Leinen" AFFILIATION="S&amp;D">
(DE) Tervitan teid soojalt siin parlamendis, volinik! Kirjutasin parlamendi presidendile kirja, et teavitada teda, et täiskogul on kõikidel delegatsioonidel meie aruteludel partneritega kogu maailmas kliimakaitse päevakorral. Meil on tarvis veel üht mehhanismi, et see teave ja need tulemused siduda teie reisimistega kogu maailmas, nii et need meist, kes siin Brüsselis ja Strasbourgis on, teaksid täpselt, millised meie seisukohad on.
<P>
Mulle teeb üsna muret, et kliimaläbirääkimisi võib tabada sama saatus nagu Doha läbirääkimisi, mida pidevalt aasta aastasse edasi lükatakse. Minu küsimus on seetõttu: milline on teie B-plaan, et võib-olla saavutada tulemusi mõnede valdkondade osades? Samuti on mul küsimus Kyoto protokolli kohta. Üks strateegiline viga, mille Bangkokis tegime, oli, et jätsime mulje, et me hülgame selle riigi. Mis juhtuks, kui me midagi enne 2011. või 2012. aastat vastu ei võta? Mis on Kyoto protokolli tulevik?
<SPEAKER ID="311" NAME="Frédérique Ries" AFFILIATION="ALDE">
(FR) Austatud juhataja! Sooviksin öelda Connie Hedegaardile tere tulemast meie istungisaali! Volinik! Mul on hea meel öelda teile tere tulemast teie esimesele esinemisele ja korrata, mida ütlesin teile kuulamisel, ning õnnitleda teid entusiasmi puhul, mida meie aruteludes jagate, teie, kes kehastate kliimadiplomaatiat meie parlamendi jooksval toetusel!
<P>
Olen veendunud, et Euroopa peab asuma ründavamale positsioonile, et peab näitama oma relvi, mitte kavatsusi. Minu küsimus, millele teile kerge vastata on, on mõneti sarnane keskkonna-, rahvatervise- ja toiduohutuse komisjoni esimehe omale, kuna mina samuti olen veendunud, Euroopa peab nüüdsest tagama, et alati lülitab antud kliimamõõtme kõikidesse oma kaubanduskokkulepetesse kolmandate riikidega, Euroopa süsinikdioksiidimaksuga, kui see on ainus keel, millest väljakutse suurust mõistmast keeldujad aru saada suudavad.
<P>
Mul on veel üks küsimus, mis on võib-olla minu poolelt veidi üldtunnustatud tõekspidamisi ründavam, ettepanek, mis igatahes nõuab teilt reageeringut: kas Euroopa Parlament, komisjon ja institutsioonid ei võiks olla eeskujuks, kuulutades end süsinikdioksiidivabaks, teisisõnu CO2-heitme korvamise läbi, et vähemalt - ehkki tegemist on ainult ühe tahuga - meie keskkonnakulud reisidel Strasbourgi tasa teha?
<SPEAKER ID="312" NAME="Claude Turmes" AFFILIATION="Verts/ALE">
Austatud juhataja! Esiteks ootame minu arvates samuti suure huviga mõjuhinnangut. Oleme juba enam-vähem kindlad, et 30% on hea Euroopa majanduse seisukohast ja samuti võidujooksus rohelistele tehnoloogiatele.
<P>
Mul on kaks küsimust, volinik, millest üks on kiire rahastamise kohta. Kuidas koordineerite Andris Piebalgsiga, et tõeliselt tagada, et raha läheb tõhususele, taastuvallikatele ja tsentraliseerimata moel tsentraliseerimata energiatootmisse, ühendades seda ka energiavaesusega? Teine küsimus on, kuidas kaasate mängu ka suured Euroopa linnad ja edumeelsed piirkonnad? Olin tõeliselt pettunud, et läinud nädala ELi 2020. aasta dokumendist linnad ja piirkonnad sisuliselt puuduvad. Kuidas me isegi söandame arvata, et viime Euroopat edasi, eirates sama ajal Euroopas kodanike piirkondi ja mõju, mis neil rahvusvaheliselt olla võib?
<SPEAKER ID="313" NAME="Connie Hedegaard">
komisjoni liige. - Austatud juhataja! Esiteks ütlen Jo Leinenile, et minu arvates on väga hea mõte, et iga kord, kui delegatsioonid välja sõidavad, on neil aega ja prioriteetsust ka kliima päevakorda saada. See on väga oluline ja võiks olla väga kasulik märkmete võrdlemiseks, nii et, kui te saate osa teabest ühes riigis ja mina saan teavet kuu aega hiljem, saame mõnikord kokku ja võrdleme märkmeid, nii et saaksime tõesti tugineda teabele, mida meist igaüks saab.
<P>
Doha-taolisse protsessi sattumise risk oli just põhjuseks, miks Kopenhaageni koha pealt nii palju survet avaldasime, et anda endast parim, et püüda seda olukorda vältida. Teil on samuti õigus, et hetkeolukord on ohtlik: kuna me Kopenhaagenis edukad ei olnud, kas see võib siis igavesti venida? Just seepärast sooviksingi näha konkreetset tegevuskava täpsete tulemustega iga sündmuse kohta ning täpset kuupäeva, kui peame selle lõpetama. Minu arvates on see väga hea märkus!
<P>
Viimane küsimus oli Kyoto protokolli ja Kyoto protokolli jätkamise kohta. Teame kõik, et Kyoto protokolliga on probleeme. Teame kõik, et on palju riike, kes sinna kuuluda ei taha, ja kõikidesse taolistesse väljakutsetesse. Lõpuks on tegemist ka väljakutsega Euroopa Liidule. Me ei saa Kyoto protokolli eest üksi seista. Minu arvates on väga oluline, et Euroopa oskaks paremini süüd tagasi lükata, kui me ei ole süüdi.
<P>
Me ei ole Kyoto protokolli suhtes probleemiks. Me lõpetasime enne teisi. Oleme ära teinud ja täitnud oma ametlikud lubadused esimesele perioodil aastatel 2008-2012. Teeme ära kõik, mida lubasime, ning oleme ka valmis Kyoto protokolli jätkama. Siin on probleemiks just teised osapooled ning neil on tarvis välja uurida, kas nad soovivad alternatiivi, kui see olemas on, või kuidas tulevad nad toime jätkamise, teise kohususte perioodiga.
<P>
Just seepärast on tegemist lahtise küsimusega, mida peame arutama, kuid nagu Chris Davies juba öelnud on, oleme sõltuvad sellest, mida teevad teised osapooled. Peaksime ettevaatlikud olema! Miks peaksime just meie Kyoto protokolli surmama? Oleme oma Kyoto protokolli lubadused täitnud, seega peaksime Euroopas oskama mõnikord paremini mitte võtta endale süüd, kui süüdi on teised.
<P>
Institutsioone puudutava ettepaneku osas siin oskan öelda, et olen selle küsimuse oma kabinetis juba tõstatanud. Minu arvates on see loomulik. Sooviksin väga parlamendiga koostööd teha. Kui teie saaks teha koostööd parlamendiga, teen mina koostööd komisjoniga. Minu arvates on tegemist loogilise asjaga ka kodanike suhtes.
<P>
Claude Turmesil kiire rahastamise ja selle osas, kuidas saan volinik Piebalgsiga koordineerida, märkasite võib-olla, et teatis koostati koos Andris Piebalgsiga. Ta on selle kaasallkirjastaja, sest teame, et on väga oluline, et üritaksime teha koostööd ka tema portfelli ja sellega, kuidas saab seda väga positiivsel moel kasutada. Meie kaks volinikku juba peame seda liiki arutelu.
<P>
Mõistan teie märkust suurte linnade osas. Minu arvates on C40 ja paljud teised algatused väga head ning teil on õigus, et suur osa heidetest on seotud linnade ja linnades elatavate eluviisidega. Siin on väljakutseks, et suur osa planeerimisest ja muud liiki vahendeid, millega tegelikult neid probleeme lahendada saab, on tihti liikmesriikide kätes, kuid nõustun teiega ja enne Kopenhaagenit töötasin samuti mõnede suuremate linnadega. See on tahk, mida samuti silmas pidama peaksime. Peaksime ka üritama näha, kuidas seda edasi arendada saame. Samuti näiteks transpordi ja transpordi süsinikusisalduse vähendamise osas on enesestmõistetav, et siin on lahenduste leidmisel võtmeks suuremad linnad.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Volinik! Kopenhaageni konverents on näidanud, et on vaja valmistuda järgmiseks osaliste konverentsiks (COP), mitte ainult sisemisel, üleilmsel ja tehnilisel tasandil, vaid ka poliitilisel tasandil. Sisemiselt on Euroopal ülesanne rakendada energia- ja kliimapakett ja investeerida keskkonnasäästlikesse tehnoloogiatesse, teadusuuringutesse ja energiatõhususse.
<P>
Eeskujuga juhtimine on vajalik nõue, kuid sellest üksinda ei piisa, nagu Kopenhaagenis ilmnes. Seetõttu on oluline arendada ja edendada diplomaatilist tahku ja kasutada ära Lissaboni lepinguga võimaldatavaid variante, et sillutada ambitsioonikalt teed järgmise COP-i suunas, kõneldes ühel häälel ja luues strateegilisi liite meie potentsiaalsete liitlastega antud teemas, näiteks Aafrika, Kariibi ja Vaikse ookeani riikidega.
<P>
Samuti on oluline tuua kliimamuutuse teema kõikidesse tipp- ja kõrgetasemelistesse kohtumistesse. Sooviksin komisjonilt ja volinikult küsida, mis edusamme poliitilistel läbirääkimistel tehtud on?
<SPEAKER ID="315" NAME="Dan Jørgensen" AFFILIATION="S&amp;D">
(DA) Austatud juhataja! Tere tulemast, Connie Hedegaard! Olete öelnud palju häid asju ja teatises on palju häid asju. Keskendun asjadele, millega ei nõustu.
<P>
Ma ei ole kuidagi nõus strateegiaga, mis rajaneb sellel, et me praeguses algfaasis Mehhikos kokkulepet ei saavuta. Seetõttu on minu küsimus teile: kas see on midagi, mille lihtsalt otsustanud olete, või on tegemist teile antud mandaadiga? Kui jah, siis kes teile mandaadi andis? Kas riigipead? Äkki on tegemist kaasotsustusmenetlusega? Või millega? Loodetavasti on võimalik strateegia üle vaadata. Mis kasu on öelda: "Mis siis, kui tekib tohutu hoog ja ootused on kõrged, aga siis kõik luhtub - kuidas suudame kaht fiaskot selgitada?”. Kuulge, see ei ole midagi, mille üle muret tundma peaksite! USA ja Hiina ning teised tõenäoliselt tagavad, et Mehhikole suuri ootusi ei ole. ELi roll ei peaks olema langetada oma sõnadega ootusi. Kui ütleme enne tippkohtumise algustki, et oleme valmis nõustuma, et eriti suurt kokkulepet ei tule ja nii edasi, siis pagendate viimasegi eduvõimaluse juba enne pihtahakkamist. See seab uue lähtekoha ja leping kujuneb seetõttu üksnes kehvemaks.
<SPEAKER ID="316" NAME="Holger Krahmer" AFFILIATION="ALDE">
(DE) Volinik! Mul on teile kaks konkreetset küsimust.
<P>
Esiteks ei näe ma teie dokumendis analüüsi Euroopa läbirääkimispositsioonist rahvusvahelisel tasandil. Kas oleme tegelikult tähele pannud asjaolu, et Euroopa mõju kliimapoliitikas on kahanenud? Kas oleme pannud tähele asjaolu, et tänapäeva maailmas on poliitiline ja majanduslik kaal nihkunud teravalt Aasia suunas? Kas on võimalik, et siin oma mõju täielikult üle hindasime?
<P>
Teiseks on teie dokument tähelepanuväärne. Kaheteistkümnel leheküljel, mille täielikult täitnud olete, ei ole ühtki viidet IPCC paneelile. Kas tegemist on vaevu hoomatava katsega end organist distantseerida? Sooviksin teile meenutada, et paneel moodustas aluse kõikidele otsustele, mis on seotud siin viimastel aastatel koostatud direktiividega. Kas ei ole aeg nõuda laia teaduslikku lähenemist, mis annaks meile tõelisi teaduslikke avaldusi, mitte poliitilisi?
<SPEAKER ID="317" NAME="Connie Hedegaard">
komisjoni liige. - Austatud juhataja! Viimasele IPCC-d puudutavale märkusele on vastus kindlalt "ei”. Kui peaksin end distantseerima kõigest, mida dokumendis ei ole, distantseeriksin end paljudest asjadest. Tegemist on viisiga, kuidas pidada enesestmõistetavaks, et oleme silmitsi väljakutsega, et peame selle lahendama ja et EL peab võtma liidrirolli selle osas, kuidas selle lahendame. Selline mõttekäik on dokumendi taga.
<P>
Ma ei ole nõus, et ELil ei ole rahvusvahelistele läbirääkimistele mõju. Teil on täiesti õigus, et meil ei ole nii palju mõju, kui sooviksime, et arvata, et võiksime toimuvat lihtsalt dikteerida. Oleme teistest sõltuvad.
<P>
Ent nägime Kopenhaagenis midagi väga uut: kui varem oli ELil rahvusvahelisi läbirääkimisi alustades ja asju ära teha üritades vaid mõni partner, siis seekord lubasid enam kui 80% üleilmsetest heitmetest esindavad juhid Kopenhaagenis, et nüüdsest püsivad ka nemad rajal. See muudab oluliselt kogu dünaamikat. Lubatagu mul teile meenutada, et arenevate majanduste kaasamine ja nendepoolse kaasvastutamise saavutamine on olnud aastaid Euroopa prioriteet ja tegelikult saavutati see Kopenhaagenis.
<P>
Maria Da Graça Carvalhole ütlen: jah, olen vägagi nõus, et peaksime valmistuma nii tehniliselt kui ka poliitiliselt ja peaksime seda paremini oskama, sealhulgas selleks, et kui läbirääkimiste laua taha asume, ei ütle me lihtsalt mida tahame, ja siis, kui terve maailm meiega nõus ei ole, ei oska me midagi teha, sest oleme kulutanud kogu oma energia ühise keele leidmiseks väga kindla ja üksikasjaliku seisukohaformuleeringu osas. Peaksime olema läbirääkimise viisi suhtes paindlikumad.
<P>
(DA) ... ja lõpuks Dan Jørgensenile: muidugi ei arva ma, et me ei peaks Mehhikos kokkulepet saavutama. Kõne all on, kas arvame, et suudame saada Mehhikos paika kõik üksikasjad, sealhulgas kokkuleppe vormi. See on minu mure. Nõnda vaadatuna suurendame minu arvates survet USA-le ja Hiinale ning eriti teistele, öeldes, et meil peavad olema väga konkreetsed tulemused ja et Cancúnis tuleb saavutada väga konkreetsed tulemused. Me ei saa seda lihtsalt edasi lükata.
<P>
Üritan teha Mehhikos asjade tegemata jätmise nende jaoks keeruliseks. Ma arvan, et kui selle saavutame, peame veenduma, et ei me ei keskenduks liialt õiguslikule vormile, sest see võiks tõenäoliselt takistada tegeliku sisu osas kokkuleppe saavutamist. Arvestama peab paljude teguritega. Näiteks järgmised küsimused. Mida me arvame? Mida me kuuleme? Mille osas on meie arvates võimalik USA-ga kokku leppida ainult kolm nädalat pärast nende vahevalimisi? Siin tuleb mängu palju tegureid, kuid minu arvates tunneb Dan Jørgensen mind piisavalt hästi, et mõista, et asi ei ole selles, et minu arvates ei peaks me Mehhikos ambitsioonikad olema. Meil on lihtsalt tarvis määratleda maksimum, mida Mehhikost kätte saada tahame. See on strateegia kandepunkt, mida siin täna tutvustada olen püüdnud.
<SPEAKER ID="319" NAME="Juhataja">
Kallid kolleegid! Peale nende paramendiliikmete, kellel oli juba võimalus sõna võtta, ei saa enam keegi rääkida. Aega ei olnud piisavalt. Loodetavasti mõistate seda. Tänan teid kõiki distsiplineeritud arutelu eest! Tänan, volinik! Loodetavasti kohtume siin täiskogu istungil tihedamini. Olen kindel, et nii läheb!
<P>
Arutelu on lõppenud.
<P>
Kirjalikud avaldused (kodukorra artikkel 149)
<SPEAKER ID="943" NAME="Sebastian Valentin Bodu  " AFFILIATION="PPE">
kirjalikult. - (RO) ELil on kõik võimalused näidata teed meetmete rakendamisel CO2-heitme vähendamiseks. Kopenhaageni tippkohtumise järel olid võib-olla paljud pettunud seetõttu, et mõned osalised hoidusid sidumast end kindlate kliimamuutuse ennetamise eesmärkidega. India ja Hiina on saatnud hiljuti ÜRO-le sõnumeid, osutades otsustavust täita kohustusi, mis võeti Kopenhaageni kokkuleppest lähtuvalt, nii ebamäärane kui see ka ei olnud. Tegemist on olulise märgiga ja EL võib haarata algatusest üleilmselt ja tuua kõik riigid tagasi sama laua taha, eriti Aasia riigid, kelle tööstusvõimsus kasvab iga kuuga. Kliimamuutus on kindel tõsiasi nagu ka see, et saaste seda kiirendab. See õigustab ELi eesmärke näidata saaste vähendamise meetmetega eeskuju. Tõepoolest saab meie eesmärk muuta maailma vähim saastatud piirkonnaks vaid meile kasuks tulla. Selle kasu hulgas on enam kui lihtsalt puhtama keskkonna vahetu kasu. Euroopa suunamine rohelise majanduse ja tööstuse poole loob töökohti, avab uusi võimalusi teadusuuringuteks ja lõpuks, kuid mitte vähem tähtsana, vähendab kõikide riikide kulusid.
<SPEAKER ID="942" NAME="João Ferreira  " AFFILIATION="GUE/NGL">
kirjalikult. - (PT) Ehkki Maa atmosfääri säilitamine peab olema eri riikide ühine vastutus, on samuti selge, et mõju, mis nendest riikidest igaüks on ajaloo jooksul atmosfäärile avaldanud, ja mõju, mis neil on täna, on kaks väga erinevat asja, mis tähendab, et nende vastutusalasid tuleb eristada põhimõttelise õigluse põhjustel. Pealegi peab iga riigi vastutuse määratlemine heitkoguste vähendamise üleilmses jõupingutuses arvestama nende vastavaid elanikkondi samadel õiglusega seotud põhjustel. Hiina heitkogused elaniku kohta on hetkel neli korda väiksemad USA omadest ja umbes pool keskmistest ELi heitkogustest. Indial on umbes kümnendik ELi heitkogustest ja kakskümmend korda vähem USA omadest. Hetkel on Indias umbes 500 miljonit inimest (jämedalt võttes ELi rahvaarv), kes ei pääse elektrile ligi. Just seepärast on katsed neid riike Kopenhaageni nurjumises süüdistada ebamõistlikud ja ebaõiglased, rääkimata organisatsiooni Bolivarian Alliance for the Peoples of Our America naeruväärsest riikide süüdistamisest selle täiskogu resolutsioonis. Seisukohta õigustab ainult puhas poliitiline fraktsioonide lõhestatus, mis õõnestab ja rikub Kopenhaagenis tegelikult juhtunut.
<SPEAKER ID="320" NAME="Adam Gierek  " AFFILIATION="S&amp;D">
kirjalikult. - (PL) Euroopa Komisjoni ja selle presidendi kangekaelne lobitöö ise n-ö ambitsioonika kliima- ja energiapoliitika asjas, mis on käinud aastaid, ei ole midagi muud, kui katse hävitada ELi tööstus. Poliitika tuleneb kas valitsustevahelise kliimamuutuste rühma tõttu hullemaks muutunud nõmedusest või samuti majandusliku sabotaažini viivast ülemäärasest küünilisusest. Kahju on, et vasakpoolsed parlamendiliikmed ei ole taibanud, et tegemist ei ole nende jaoks muu kui lõksuga, sest arvukaimaid heitkogustega kauplemise toetajaid värvatakse nende seast, kes ühe kriisi juba põhjustanud on. Seekord aga on nn finantsmull oluliselt suurem. Antud enesetapupoliitika põhjustatud kahju on juba tohutu, eriti minu riigis Poolas. Meil ei ole tarvis sõda. Lihtsam on riiki laostada, kui üles ehitada. Kutsun komisjoni üles: tulge mõistusele, sest see, mida te teete, ei ole mitte ainult Euroopa-vastane, see on ka inimsusevastane! See, mida on tarvis, on kliima- ja energiapaketi viivitamatu ülevaatamane. Hakake sellega tööle ja lõpetage teisi majandusliku enesetapu sooritamisele veenmast! Roheline majandus - jah, kuid see muidugi tähendab materjalide ja energia ringlussevõttu, soojuse ja elektri koostootmist, soojustootmise kaasajastamist, säästlikku energiat, kus muud allikat ei ole, reovee korduvkasutamist, tuumaenergiat, suuremat energiasäästlikkust, suuremat energiatõhusust ja muud. Kas CO2-heitmel on seetõttu ka mingi side majandusega, mis selliselt n-ö roheline on? Jah, neil on, kuid paradoks on, et siis, kui heitkogused tõusevad ... seega on see hea.
<SPEAKER ID="941" NAME="Eija-Riitta Korhola  " AFFILIATION="PPE">
kirjalikult. - (FI) Austatud juhataja! Olen tänulik volinik Hedegaardile osutamast, et ta mõistab kliimapoliitika sisulist dilemmat: EL ei suuda teostada vähendamist üksi, sest siis ei ole mitte ainult meie tulemused asjata, vaid tekitame ohu, et keskkond kannatab. Kui tootmise toimumine Euroopas ei saa heitkogustega kauplemise hüppeliste kulude tõttu jätkata ja kui selle tagajärjel toodetakse terast või paberit paikades, kus järgnevad heitkogused on suuremad kui Euroopas, siis heitkogused üldiselt suurenevad. Ühepoolne eesmärk ei ole eesmärk: ainult samadest reeglitest lähtuvalt koos tegutsedes on kerge oluliselt rihmu pingutada. Selle aluseks peab olema teistsugune kliimapoliitika: konkreetsete heitkoguste järjekindel vähendamine. See kujutab süsinikusisalduse vähendamise süsteemi, mis on äritsüklist sõltumatu ja mis premeerib alati vähendamisi teostavat osapoolt, erinevalt meie praegusest heitkogustega kauplemises süsteemist. Hiina, Jaapan ja Ameerika Ühendriigid teiste seas on taolisest süsteemist huvitatud ning seega peaks ka EL ajakohastama oma strateegiat, et see kajastaks praegust olukorda. Sooviksin samuti küsida, kas pärast 2012. aastat on mõtet kinni pidada heitkogustega kauplemise süsteemist, kuna praegu näib, et üleilmselt ei teki selliseid süsteeme, mida saaks meie omaga siduda. Kui saastekvootide määratlemine ja eraldamine ei ole proportsionaalsed, on võimatu vältida konkurentsi moonutamist. Kui natuke vähem kui 10 aastat tagasi hakkasime koostama heitkogustega kauplemise direktiivi, turundati meile kogu süsteemi vahendina, valmistumaks heitkogustega kauplemiseks üleilmses mastaabis. See kogemus on meile kindlasti kalliks maksma läinud ja kasu keskkonnale ei ole kuidagimoodi ilmselge. Heitkoguseid saab vähendada nii, et see vähendaks nende avatust turutõrgetele ja spekuleerimisele. Kas komisjoni arvates on mõjuvaid põhjusi üksi jätkamiseks?
<SPEAKER ID="321" NAME="Elżbieta Katarzyna Łukacijewska  " AFFILIATION="PPE">
kirjalikult. - (PL) Austatud juhataja, Connie Hedegaard! Kopenhaageni tippkohtumine, kuhu läksime kliimamuutusealaste liidritena, oli lüüasaamine ja näitas, et CO2-heitme piiramisest on huvitatud ainult Euroopa. Connie Hedegaard on teatanud, et sellest fiaskost hoolimata on üleilmse soojenemisega võitlemine ikkagi Euroopa poliitika keskmes. Ehitame nüüd enne Mehhiko tippkohtumist uut strateegiat, mistõttu tuleb meil vastata küsimusele selles suhtes, kus meil valesti läks, ja uurida oma seisukohti ja ootusi, sest maailm ei ole täna valmis taolisi suuri piiranguid aktsepteerima. Mul on seetõttu Connie Hedegaardile kolm küsimust. Esiteks, kuidas räägime läbi ja mis eesmärgid endale seame, nii et Mehhiko tippkohtumine ei lõppeks nagu Kopenhaageni tippkohtumine? Teiseks, kas Euroopa Komisjon on kontrollinud üleilmset soojenemist ja sulavaid liustikke puudutavat teavet mõnede teadlaste antud eksitava ja väära teabe kontekstis? Kolmandaks, kas nõustute mu järeldusega, et ilma USA, Hiina, Venemaa ja India nõusolekuta olulistele vähendamistele on Euroopa Liidu jõupingutused ja meile tekkivad kulud raisatud?
<SPEAKER ID="322" NAME="Bogdan Kazimierz Marcinkiewicz  " AFFILIATION="PPE">
kirjalikult. - (PL) Kopenhaageni tippkohtumise järel on Euroopa Liidu fundamentaalne väljakutsele koostada võimalikult kiiresti midagi olulist - kollektiivne tegevuskava Mehhikos toimuvale tippkohtumisele COP 16 . Tänu Kopenhaagenile oleme saanud aru, et headest kavatsustest ei piisa. Esiteks ei ole Euroopa Liidu töö olnud täielikult tulemuslik, kui see ainult järgitavaid raamistikke seab. Euroopa peaks osutama arengumaadele reaalset tuge, mis soodustab ühenduse ambitsioonikaid heitkogustega seotud eesmärke. Teiseks peab Euroopa Liit alustama uuesti kõnelusi Ameerika Ühendriikidega transatlantilise liidrirolli raames ning teiste juhtivate maailmariikidega. Kolmandaks peaks Euroopa Liit võtma CO2-heitkoguste vähendamise strateegia suhtes ratsionaalsema lähenemise eesmärgiga vähendada heitkoguseid, vältides samas suuri kohanemiskulusid. Neljandaks peaks Euroopa Liit intensiivistama jõupingutusi rajada tõhus vähese süsinikdioksiidiheitmega majandus. Connie Hedegaard, küsimus on lihtne: kas taolise muutuse tarvis on Euroopas kliimat?
<SPEAKER ID="323" NAME="Rareş-Lucian Niculescu  " AFFILIATION="PPE">
kirjalikult. - (RO) Tervitan olulist kohta, kuhu kliimamuutused on komisjoni teatises pealkirjaga "Euroopa 2020. aastal. Aruka, jätkusuutliku ja kaasava majanduskasvu strateegia” paigutatud.
<P>
Esiletõstmist väärib kaks tahku. Esiteks on oluliseks abivahendiks investeerimine rohelisematesse vähem süsihappegaasiheidet tekitavatesse tehnoloogiatesse. Sellised investeeringud kaitsevad keskkonda, luues samas ka uusi ettevõtlusvõimalusi ja töökohti. Euroopa Liit saab selles valdkonnas üleilmsel turul olulist rolli etendada. Teine tahk on projekti "Ressursitõhus Euroopa” juhtalgatus. Komisjoni palve liikmesriikidele kasutada struktuurifonde investeeringuteks energiatõhusate üldkasutatavate hoonete ehitamisse tagab kindlasti ühe osa lahendusest. Minu arvates on meil aga tarvis pühendada vähemalt sama palju tähelepanu elamumajandusele, konkreetsemalt varem ehitatud kollektiivsetele eluhoonetele, mis olid mõnedes liikmesriikides, eriti Ida-Euroopas suured energiatarbijad.
<SPEAKER ID="324" NAME="Rovana Plumb  " AFFILIATION="S&amp;D">
kirjalikult. - (RO) Minu arvates oleme Kopenhaageni nurjumisest õppinud. Selle tõenduseks peame üle vaatama oma strateegia, nii et saavutaksime Mehhikos õiguslikult siduva kokkuleppe.
<P>
Operatiivset tegutsemist on vaja saavutatud poliitilise kokkuleppe tegudeni jõudmiseks ja lisaks ka arenguriikide nn kiireks rahastamiseks ettenähtud 7,2 miljardi euro käikulaskmiseks.
<P>
EL on teinud teatavaks soovi olla kokkuleppega (Accord) seotud ning ja on võtnud teabe teel ühepoolse kohustuse vähendada ELi üleilmseid heitkoguseid 1990. aasta tasemetega võrreldes 20% ning tõsta tingimusliku pakkumise vähendamiste protsendimäära 30%, juhul kui suuremad heitkoguste tekitajad nõustuvad samuti panustama võrdväärse osa üleilmsesse heitkoguste vähendamise jõupingutusse.
<P>
Alates 18. veebruarist on teinud 40 riiki teatavaks oma vähendamiskavad ja 100 on ühinenud kokkuleppega, kuid sellest ei piisa.
<P>
Soovitan selle tähtsa eesmärgi saavutamiseks tungivalt kõrgel esindajal ja kliimavolinikul esitada meile viivitamatult kliimadiplomaatia strateegia ning ELil ja liikmesriikidel lülitada kliimamuutuse poliitikad kõikidesse kahe- ja mitmepoolsetesse strateegilistesse partnerlustesse.
<P>
Kliimamuutusega võitlemise strateegilistesse partnerlustesse peavad kuuluma valitsusvälised organisatsioonid ja kodanikuühiskond.
<SPEAKER ID="325" NAME="Daciana Octavia Sârbu  " AFFILIATION="S&amp;D">
kirjalikult. - Kopenhaageni pettumusest hoolimata on tehtud tublisid edusamme, sealhulgas arenguriikidele kindlustatud lühiajaline finantseering. See ei paku ainult konkreetset abi kohapeal, vaid aitab ka rajada usaldust Kopenhaagenis eri meelt olnud partnerite vahel.
<P>
Meil on vaja eelseisvatel kuudel ja aastatel näidata arenenud maailmale, et peame kinni endale võetud kohustustest rahastada kohanemist ja leevendamist, ning peame olema kindlad, et vahendeid kulutatakse nende eesmärkide saavutamiseks parimal võimalikul viisil.
<P>
Olulisi edusamme seire, aruandluse ja kontrolli suhtes saavutati ka Kopenhaagenis. Need seostuvad otseselt usalduse loomisega, sest taoline süsteem võimaldab meil veenduda, et kõik etendaksid oma rolli, ning lubab meil määrata meie poliitikate tulemuslikkust ning seda, kuidas peaksime neid edaspidi kohandama. Euroopa Liidul on tarvis jätkata oma heitkogustega kauplemise süsteemi ja muude algatuste, näiteks hoonete energiakulu vähendamise rakendamist. Meil on tarvis saavutada oma heitkoguste eesmärgid ja näidata, kuidas kõik energiasäästudest kasu võime saada. Eduka eeskuju toomine heitkoguste vähendamise poliitikast, mis realiseerub kasuna tavalistele inimestele, on parimaks mooduseks, et teisi järgima veenda.
