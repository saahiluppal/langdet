<CHAPTER ID="010-03">
3. Stratégia EÚ pre oblasť integrácie Rómov (
<CHAPTER ID="015">
- Zmena nariadenia (ES) č. 1234/2007 ("nariadenie o jednotnej spoločnej organizácii trhov") (rozprava) 
<SPEAKER ID="442" NAME="Predsedajúci">
Ďalším bodom rozpravy je návrh nariadenia Rady, ktorým sa mení a dopĺňa nariadenie (ES) č. 1234/2007 o vytvorení spoločnej organizácie poľnohospodárskych trhov a o osobitných ustanoveniach pre určité poľnohospodárske výrobky (nariadenie o jednotnej spoločnej organizácii trhov) KOM (2009)0152 - C7-0223/2009 -.
<SPEAKER ID="443" NAME="Mariann Fischer Boel">
členka Komisie. - Vážený pán predsedajúci, dovoľte mi začať poďakovaním, že ste umožnili uplatniť naliehavý postup pre dva návrhy, ktoré, ako dúfam, pomôžu situácii na trhu s mliekom a mliečnymi výrobkami - jeden navrhuje, aby sa mlieko zaradilo do oblasti pôsobnosti článku 186 a ďalší sa týka riadenia systému odkúpenia kvót.
<P>
Tieto návrhy sú poslednými z dlhej série opatrení zameraných na mlieko a mliečne výrobky, ktoré sme prijali. Zobrala som na vedomie vaše uznesenie zo 17. septembra a dúfam, že ste si všimli, že mnohé z vašich odporúčaní sú už zavedené v praxi, zaoberajú sa nimi prebiehajúce štúdie alebo sú obsahom dnešných návrhov.
<P>
Pokiaľ ide o dlhodobé opatrenia uvedené vo vašom uznesení, vytvorili sme skupinu na vysokej úrovni. Konala sa prvá schôdza a očakávame, že konečné stanovisko bude k dispozícii do konca júna budúceho roku.
<P>
Veľmi ma teší, že môžem konštatovať, že dnešná realita na trhu s mliekom a mliečnymi výrobkami je taká, že ceny stúpajú a už sa viac nedeje odkupovanie za intervenčné ceny, pretože trhové ceny sú lepšie ako intervenčné ceny.
<P>
Čo sa týka môjho návrhu, článok 186 je existujúce ustanovenie pre veľké množstvo výrobkov, ale mlieko medzi ne nepatrí. Nedávne kolísanie cien, ktorého sme boli svedkami začiatkom roku 2007, ukázalo, že je alebo bude nevyhnutné zaradiť mlieko do tohto článku, pretože by to potom umožnilo Komisii rýchlejšie konať.
<P>
Včera som aj v Rade ministrov poľnohospodárstva a vo Výbore pre poľnohospodárstvo a rozvoj vidieka ohlásila dotáciu vo výške 280 miliónov EUR pre výrobcov mlieka a mliečnych výrobkov. Aby sme boli schopní vyplatiť tieto peniaze rýchlo, jednoducho potrebujem právny základ v článku 186. Zámerom je rozdeliť peniaze do národných obálok podľa výroby v rokoch 2008 - 2009, samozrejme, v rámci stropu vnútroštátnych kvót, a rozdeliť ich nediskriminačným spôsobom tým výrobcom mlieka a mliečnych výrobcov, ktorí sú najviac postihnutí krízou. Opakujem, že na to, aby sme mohli využiť túto možnosť, musíme zaradiť mlieko a mliečne výrobky do článku 186.
<P>
Keď hovorím, že som oznámila možnosť navrhnúť 280 miliónov EUR, musíte si uvedomiť, že rozpočtový orgán, ktorým je Európsky parlament a Rada ministrov financií, bude musieť rozhodnúť o tejto sume na zasadnutí Rady ECOFIN 19. novembra. Včera som tiež povedala, že toto sú posledné peniaze, ktoré mám vo vrecku, okrem 300 miliónov EUR, ktoré sú potrebné ako nárazník na ochranu pred finančnou disciplínou. Pre mňa je dôležité jednoznačne vám povedať, že článok 186 nedáva carte blanche pre navrhnutie akýchkoľvek myšlienok, ktoré Komisii napadnú. V tomto štádiu môžem iba povedať, že súkromné skladovanie jednotlivých výrobkov, ku ktorým by mohol patriť aj syr, prichádza do úvahy pod podmienkou, že situácia na trhu to umožní zdôvodniť.
<P>
Druhou časťou návrhu je riadenie systému kvót. Už dnes majú členské štáty možnosť odkupovať kvóty. To, čo tu predstavujeme, je možnosť, že členské štáty jednoducho znížia celkové vnútroštátne stropy kvót množstvom kvót, ktoré odkúpili na trhu. Toto je dobrovoľný systém, pretože z našich diskusií je zrejmé, že povinné systémy by z politického hľadiska jednoducho nefungovali.
<P>
Teším sa na vaše pripomienky.
<SPEAKER ID="444" NAME="Albert Deß" LANGUAGE="DE">
Vážený pán predsedajúci, pani komisárka, dámy a páni, veľmi vítam skutočnosť, že Parlament dnešnú žiadosť o naliehavý postup prijal veľkou väčšinou. Takto sme našim výrobcom mlieka a mliečnych výrobkov vyslali signál a nezľakli sme sa zodpovednosti. Na rozdiel od menšiny mojich kolegov poslancov a poslankýň z iných skupín vidíme v tejto žiadosti o naliehavý postup dodatočný nástroj, ako získať v ťažkých časoch pomoc pre výrobcov mlieka a mliečnych výrobkov.
<P>
Je určite pravda, že táto žiadosť prišla od Komisie na poslednú chvíľu a že je to menej ako to, čo je možné. Na druhej strane je to vždy lepšie, ako nerobiť vôbec nič.
<P>
Názory na navrhovaný program odkupovania sa veľmi líšia aj v rámci našej skupiny. Program by musel byť povinný, aby dosiahol vôbec nejaký účinok. Pre toto však nevidím väčšinu ani v tomto Parlamente, ani v Rade. Navyše by takýto program nebol prijateľný pre niektoré členské štáty, keďže by sa rovnal zníženiu vyrovnávacieho opatrenia, ako aj kvót. Náznak, že kvóty sa budú získavať pre prioritné skupiny, je rozhodnutím, ktoré je už platným zákonom.
<P>
Zaradenie mlieka a mliečnych výrobkov do článku 186 pre okamžité opatrenia v prípade narušenia rovnováhy na trhu je potrebné uvítať. Napriek tomu predložím pozmeňujúci a doplňujúci návrh, podľa ktorého by mal byť účinok tohto opatrenia obmedzený na dva roky. Ak sa osvedčí, tak odsúhlasíme jeho predĺženie.
<P>
Nakoniec by som sa vám chcel poďakovať za 280 miliónov EUR. Pani komisárka, skutočne ste vo veľkej miere vyhoveli Parlamentu. Viem, že už nemáte k dispozícii viac peňazí. Žiadam o schválenie uznesenia, možno pozmeneného a doplneného, vo štvrtok.
<SPEAKER ID="445" NAME="Paolo De Castro" LANGUAGE="IT">
Vážený pán predsedajúci, pani Fischerová Boelová, dámy a páni, najprv by som rád využil príležitosť povedať, ako ma teší, že Parlament dnes ráno preukázal zodpovednosť, keď prijal naliehavý postup na zaradenie odvetvia mlieka a mliečnych výrobkov do článku 186 nariadenia o spoločnej organizácii trhov spolu s mnohými inými poľnohospodárskymi výrobkami.
<P>
Rýchle zaradenie tohto odvetvia do pravidiel, ktorými sa riadi intervencia v prípade krízy trhu, nám umožňuje poskytnúť dôležitú reakciu v mimoriadne ťažkých časoch pre celé poľnohospodárstvo, a najmä pre odvetvie mlieka a mliečnych výrobkov. V tejto chvíli očakávame, ako práve povedala pani Fischerová Boelová, že Európska komisia pristúpi na žiadosti Parlamentu, ktoré niekoľkokrát poukázali na to, že doteraz prijaté opatrenia sa vzhľadom na závažnosť súčasnej krízy ukázali ako neprimerané.
<P>
Dnešná otvorenosť Parlamentu voči Komisii by sa nemala interpretovať ako plné prenesenie právomocí bez obmedzenia, ale ako prejav zodpovednosti v dramatickej a úplne výnimočnej situácii.
<P>
V tejto súvislosti by som chcel zdôrazniť, že Parlament považuje za nevyhnutné, aby sa zúčastňoval všetkých štádií rozhodovacieho procesu s cieľom zaručiť demokratickú kontrolu, a z tohto dôvodu sa domnievame, že Komisia by mala Parlamentu v predstihu oznámiť, ako bude v skutočnosti používať nové právomoci ustanovené podľa článku 186 aj pre odvetvie mlieka a mliečnych výrobkov.
<SPEAKER ID="446" NAME="George Lyon">
v mene skupiny ALDE. - Vážený pán predsedajúci, aj ja by som sa chcel poďakovať pani komisárke za to, že dnes večer prišla, aby lepšie objasnila, aké právomoci žiada. Pani komisárka, v prvom rade by som vám chcel poďakovať za pozitívnu reakciu na uznesenie prijaté týmto Parlamentom 27. septembra. Vítam kroky, ktoré ste uskutočnili s cieľom pokúsiť sa o stabilizáciu veľmi vážnej situácie pre výrobcov mlieka a mliečnych výrobkov. Vítam aj ohlásených 280 miliónov EUR vyčlenených na reštrukturalizáciu.
<P>
Otázka, ktorú si dnes v zmysle prvej časti vášho návrhu my všetci musíme položiť, znie: Prečo nás žiadajú schváliť naliehavé opatrenia tak neskoro a pomôžu tieto opatrenia pri obnove trhu? Pretože je jasné, ako ste spomenuli vo svojom vystúpení, že výhonky obnovy sa už začínajú zelenať. Nie som presvedčený o tom, že navrhované zmeny kvót budú znamenať veľký rozdiel, ale keďže sú pre členské štáty dobrovoľné, naša skupina proti nim určite nebude protestovať.
<P>
Čo sa týka návrhu na rozšírenie pôsobnosti článku 186, aby sa vzťahoval na mlieko a mliečne výrobky, podľa mojich skúseností ministri, alebo v tomto prípade komisári, zvyčajne od parlamentov žiadajú právomoci, aby mohli konať s cieľom vyriešiť problém. Zdá sa, že dnes sa od nás žiada, aby sme Komisii poskytli právomoci bez toho, aby nám najprv presne povedali, na riešenie čoho sa použijú.
<P>
Ako som porozumel z vášho skoršieho vystúpenia, spomenuli ste, že túto ďalšiu právomoc potrebujete ako právny základ na vyplatenie 280 miliónov EUR. Bol by som vďačný, keby ste mohli objasniť, či je to tak. Je to dôvod, prečo žiadate tieto právomoci? My všetci sa totiž veľmi obávame, že možno odovzdávame Komisii bianko šek.
<P>
Pani komisárka, povedali ste, že vás ošklbali o posledné peniaze, takže ak máte ďalšie nápady na kroky, ktoré by ste mohli podniknúť, očividne nemáte veľa financií, ktoré by vám umožnili urobiť čokoľvek významné. Naša skupina prizná tieto právomoci iba vtedy, ak budú časovo obmedzené a iba v prípade mimoriadnych okolností.
<SPEAKER ID="447" NAME="Martin Häusling" LANGUAGE="DE">
Vážený pán predsedajúci, dámy a páni, konečne sme sa v tejto rozprave niekam pohli. Komisia teraz musí opäť niesť celú zodpovednosť. Dnes ráno sme boli svedkami niečoho iného, hoci by sme boli radšej, keby bol Parlament viac zapojený. Dovoľte mi veľmi jasne povedať, že nie sme proti finančnej podpore. Musíme mať však jasno v tom, že takáto podpora je ako kvapka v mori v tom najpravejšom zmysle slova.
<P>
Ani rozhodnutia prijaté v Luxembursku nám bohužiaľ nepomohli opätovne dosiahnuť rovnováhu medzi ponukou a dopytom, čo je, samozrejme, kľúčový prvok. Dobrovoľné odkupovanie kvót je síce v poriadku, ale nebude mať zásadný vplyv, keďže výrazne neprispeje k zníženiu objemu.
<P>
Už včera som spomenul, že musíme riadne zohľadniť správu Dvora audítorov a začať realizovať dlhodobú politiku a že musíme preskúmať, čo povedal Dvor audítorov. Dvor audítorov povedal, že v budúcnosti budeme musieť riadiť dodávky, pretože v opačnom prípade nebude možné financovať celý systém, a že potrebujeme politiku v oblasti mlieka a mliečnych výrobkov, založenú na kvalite výrobkov na európskom trhu.
<P>
Musíme upustiť od vývozných náhrad čo najskôr - toto je stará požiadavka z našej strany a často sme poukazovali na katastrofálne dôsledky týchto opatrení.
<P>
Skutočne potrebujeme politiku, ktorá ide nad rámec súčasnej krízy, a od Komisie taktiež očakávame odpovede na dlhodobejší horizont. Bohužiaľ, Komisia nám doteraz tieto odpovede nedala, najmä pokiaľ ide o to, ako musíme posilniť organizácie výrobcov s cieľom poskytnúť im viac vplyvu na trhu a obmedziť reťazce supermarketov.
<SPEAKER ID="448" NAME="James Nicholson">
v mene skupiny ECR. - Vážený pán predsedajúci, v prvom rade by som chcel povedať, že určite vítam toto rozhodnutie a myslím si, že včerajšia rozprava vo výbore a dnešná rozprava v Parlamente nám umožní vniesť viac svetla do tejto situácie. Realitou, a podľa môjho názoru príčinou frustrácie mnohých výrobcov mlieka a mliečnych výrobkov je, že hoci do istej miery vidia to, čo pán Lyon nazval objavujúcimi sa zelenými výhonkami, tieto peniaze ešte nemajú na svojich bankových účtoch. To spôsobuje frustráciu výrobcov mlieka a mliečnych výrobkov. Mnohí sú už dlho pod finančným tlakom. Je dobré a užitočné, že o tom môžeme hovoriť, pretože teraz uznávam, že je potrebné rozšíriť článok 186, aby sme tieto peniaze mohli dostať priamo k výrobcom čo najrýchlejšie. Myslím si, že toto je naša úloha.
<P>
Páči sa mi nápad pána Deßa predložiť pozmeňujúci a doplňujúci návrh, a ak ho predloží, myslím si, že podporím tento pozmeňujúci a doplňujúci návrh na časový limit dva alebo dokonca tri roky na vykonanie tejto úlohy. Napriek tomu ma stále nepresvedčil systém odkupovania. Musíme to urobiť na ochranu priemyslu.
<SPEAKER ID="449" NAME="Patrick Le Hyaric">
v mene skupiny GUE/NGL. - (FR) Vážený pán predsedajúci, pani komisárka, je mojou povinnosťou opäť vám dnes večer povedať, že vami navrhované finančné ustanovenia sú iba malou kvapkou v mori, pokiaľ ide o krízu a beznádej, v ktorej poľnohospodári dnes žijú.
<P>
Chystáte sa uvoľniť 280 miliónov EUR, hoci iba pred niekoľkými týždňami to malo byť 600 miliónov EUR. Chystáte sa teda poskytnúť jednorazovú platbu 1 000 EUR poľnohospodárom, ktorí teraz denne strácajú 100 až 200 EUR. Preto žiadame skutočný núdzový finančný plán, nie náplasť na liečbu život ohrozujúcej choroby.
<P>
Na druhej strane chcete použiť verejné peniaze na obrovský plán na porážku dobytka a zatvorenie poľnohospodárskych podnikov. Tým zničíte budúcnosť našich poľnohospodárov, keďže sú to mladí poľnohospodári, ktorí budú najťažšie zasiahnutí, drobní poľnohospodári, tí, ktorí kultivujú pôdu, vyrábajú mliečne výrobky a kvalitné syry a chránia životné prostredie.
<P>
Ako sa odvažujete navrhnúť niečo také, keď toľko rodín v Európe a inde nemá prístup k potrave, počnúc mliekom! Chcel by som ešte dodať, že váš plán spôsobí v budúcnosti nedostatok mlieka.
<P>
Faktom je, že v čase, keď nás tak dôrazne nútia do Lisabonskej zmluvy, môžeme len žasnúť nad tým, že chcete presadiť článok 186 nariadenia, ktorý vám dá plné právomoci. Mali ste takéto plné právomoci, a práve tie vás doviedli k liberalizácii kvót, ktorá nás dostala do súčasnej krízy, a to výlučne v prospech výrobcov a distribútorov, pretože dokonca aj dnes Európsky dvor audítorov poukazuje na to, že od roku 2000 do roku 2007 spotrebiteľské ceny mlieka stúpli o 17 %, zatiaľ čo výrobné ceny klesli o 6 %.
<P>
Pani komisárka, opäť vám pripomínam, že existuje naliehavá, veľmi naliehavá potreba poskytnúť veľkú pomoc odvetviu poľnohospodárstva prostredníctvom hlavného európskeho núdzového fondu, potreba vrátiť sa k politike minimálnych poľnohospodárskych cien a nenechať kapitalistický trh zničiť našich poľnohospodárov.
<SPEAKER ID="450" NAME="Krisztina Morvai" AFFILIATION="NI">
(HU) Pani komisárka, budem, samozrejme, hlasovať za návrh, hoci si uvedomujem, že tento prídel nevyrieši situáciu poľnohospodárov. Mám však tri otázky. Prvá znie: Čo vnímate ako ponaučenie z tejto krízy? Poučili sme sa z nej? Pani komisárka, túto krízu nespôsobila žiadna prírodná katastrofa, cunami ani žiadna podobná udalosť, ale séria zlých rozhodnutí a v podstate zlyhanie poľnohospodárskej politiky. Čo môžeme sľúbiť poľnohospodárom pri pohľade do budúcnosti? Ako zabránime podobnej kríze v budúcnosti? Rada by som od vás počula jednoznačnú, podrobnú odpoveď.
<P>
Teraz moja ďalšia otázka. Včera ste počas vypočutí vo výbore spomenuli, že členské štáty môžu slobodne použiť túto sumu peňazí. Čo to presne znamená? Budú členské štáty môcť rozdeliť tieto peniaze spravodlivo, aby sa nedostali do veľkých poľnohospodárskych podnikov a veľkých fariem, ale k drobným poľnohospodárom, k rodinným poľnohospodárskym podnikom, ktoré sú v najväčšej núdzi a ktorých živobytie od toho závisí? Títo poľnohospodári skončili najhoršie. Ďalšou veľkou skupinou, ktorú by ste mali zohľadniť, sú poľnohospodári v nových členských štátoch, najmä drobní poľnohospodári. Ako sa chcete zbaviť tejto neúnosnej diskriminácie, ktorá vyplýva zo skutočnosti, že napríklad my Maďari sme museli odovzdať celé naše trhy Európskej únii, ale dostali sme iba zlomok dotácií? Ako a kedy sa táto nespravodlivosť a nerovnosť odstráni?
<SPEAKER ID="451" NAME="Giovanni La Via" AFFILIATION="PPE">
(IT) Vážený pán predsedajúci, pani Fischerová Boelová, dámy a páni, vítam prístup Komisie a rozhodnutie prísť do Parlamentu s cieľom ustanoviť balík opatrení v odvetví mlieka a mliečnych výrobkov.
<P>
V súvislosti s obsahom navrhovaných opatrení, napriek chýbajúcim adekvátnym operatívnym podrobnostiam si myslím, že veci sa vyvíjajú tým správnym smerom k vyriešeniu problémov, ktoré naši poľnohospodári v súčasnosti majú. Nemyslím si však, že samotné navrhované opatrenia môžu vyriešiť problémy, ktorým čelíme. Napriek tomu považujem za nevyhnutné hlasovať za návrh na pozmenenie a doplnenie článkov 78 a 79 nariadenia (ES) č. 1234/2007.
<P>
V súvislosti s článkom 186 toho istého nariadenia o spoločnej organizácii trhov by som chcel poukázať predovšetkým na to, že odseky a) a b) tohto článku ustanovujú rôzne úrovne ochrany rôznych tovarov, intervenciu pre niektoré tovary, ak ceny výrazne stúpnu alebo klesnú, pričom pri iných tovaroch, napríklad pri bravčovom mäse, olivovom oleji a iných výrobkoch, iba pri výraznom zvýšení cien. Považujem to za neprijateľný nesúlad.
<P>
Chcel by som predložiť, aj v mene skupiny Európskej ľudovej strany (kresťanských demokratov), pozmeňujúci a doplňujúci návrh s cieľom zabezpečiť, aby Komisia informovala Parlament ešte pred uskutočnením opatrení ustanovených v článku 186, a považujem tento pozmeňovací a doplňujúci návrh za kompatibilný s tým, čo Skupina progresívnej aliancie socialistov a demokratov v Európskom parlamente práve navrhla.
<P>
Nakoniec vyzývam pani komisárku, aby v zmysle požiadavky uznesenia Parlamentu zo 17. septembra zvýšila hraničnú hodnotu pomoci de minimis pre všetky výrobné odvetvia bez ohľadu na vnútroštátne stropy platné v súčasnosti.
<SPEAKER ID="452" NAME="Luis Manuel Capoulas Santos" AFFILIATION="S&amp;D">
(PT) Vážený pán predsedajúci, všetci sme si, bohužiaľ, uvedomujeme ťažkú situáciu v odvetví mlieka a mliečnych výrobkov v Európe. Naša politická skupina už niekoľko mesiacov žiada o schválenie naliehavých opatrení s cieľom zachrániť tisíce poľnohospodárov, ktorým hrozí krach. Schválili sme naše vlastné iniciatívy a podporili sme iniciatívy ostatných politických skupín s cieľom dosiahnuť to.
<P>
Preto nemáme veľmi na výber a musíme akceptovať iniciatívy Komisie bez ohľadu na to, aké neprimerané by sa nám zdali. Preto Skupina progresívnej aliancie socialistov a demokratov v Európskom parlamente dnes ráno hlasovala za naliehavý postup, o ktorý nás žiadali. Budeme však navrhovať a žiadať, aby bol Európsky parlament neustále informovaný o opatreniach, ktoré sa prijmú v nasledujúcich dňoch v súlade s právomocami, ktoré teraz presúvame na Komisiu. Naďalej budeme robiť všetko, čo je v našich silách, aby sme obnovili rovnováhu na trhu tak, aby výrobcovia mali zaručené adekvátne výnosy, ako potvrdila Lisabonská zmluva.
<SPEAKER ID="453" NAME="Marit Paulsen" AFFILIATION="ALDE">
(SV) Vážený pán predsedajúci, je očividne nevyhnutné urýchlene konať, keď sa kríza prejaví v určitých odvetviach, ako sa to stalo napríklad v odvetví bankovníctva, v automobilovom priemysle a v prípade poľnohospodárov v odvetví mlieka a mliečnych výrobkov. Takéto krízy sa však znova a znova vracajú. Nabudúce to možno nebude odvetvie mlieka a mliečnych výrobkov. Možno to budú obilniny alebo niečo iné.
<P>
Ak môžem hovoriť trochu nad rámec dnešnej rozpravy, nemôžeme stále riešiť iba aktuálne problémy. Musíme si nájsť čas a energiu na politické plánovanie, aby sme dosiahli spoločnú poľnohospodársku politiku pre Európu, ktorá by bola silná, trvalo udržateľná, flexibilná a ktorá by odstránila najhoršie dôsledky cenovej nestability, ktoré možno očakávať. Chcela by som, aby vidiek bol životaschopný, a vidiek nemôže prežiť bez poľnohospodárov a zvierat.
<SPEAKER ID="454" NAME="Martin Häusling" AFFILIATION="Verts/ALE">
(DE) Vážený pán predsedajúci, pán Bové tu dnes, bohužiaľ, nemôže byť, preto budem opäť hovoriť ja. Mám pre pani komisárku ďalšie otázky: Naozaj verí tomu, že vyplatenie týchto peňazí ukončí protesty? Ako som už predtým povedal, domnievam sa, že rozhodnutie Parlamentu z dnešného predpoludnia je to isté ako poskytnúť bianko šek Komisii, pretože nevieme, čo s ním urobí. Poviem to znovu: Komisia nie je súčasťou riešenia tohto problému, ale v skutočnosti je sama problémom. Stojím si za týmto stanoviskom.
<P>
Napriek tomu jednoducho akceptujem rozhodnutie, pretože je potrebné vidieť skutočnosti také, aké sú, a takto sa rozhodlo, a chcel by som povedať ostatným poslancom a poslankyniam, že tieto opatrenia musíme obmedziť. Mali by sme ich obmedziť na zvládnuteľné obdobie, aby sme sa aj my v Parlamente mohli dostať späť ku kormidlu.
<P>
Mám pre vás ďalšiu otázku, pani komisárka, keďže pri všetkých programoch bolo opakovane povedané, že musíme naďalej podporovať reštrukturalizáciu. Čo teda myslíte pod pojmom reštrukturalizácia? Skutočne si myslíte, že je správne, aby sme naďalej poskytovali peniaze najmä s cieľom podporiť drobných poľnohospodárov, aby sa vzdali a aby sme tak mohli dať peniaze väčším poľnohospodárskym podnikom? Táto stratégia už nie je účinným prostriedkom na tento účel. Musíme zabezpečiť, aby sa peniaze používali s konkrétnym určením, predovšetkým v znevýhodnených regiónoch, s cieľom zachovať v týchto regiónoch tie štruktúry, ktoré sú najviac ohrozené.
<SPEAKER ID="455" NAME="João Ferreira" AFFILIATION="GUE/NGL">
(PT) Vážený pán predsedajúci, návrh predložený Komisiou uznáva zlyhanie jej politiky pre odvetvie mlieka a mliečnych výrobkov, ale ponecháva katastrofálne základné usmernenia politiky pre toto odvetvie bezo zmeny. Spomenutá suma je oveľa nižšia, ako je potrebné na odškodnenie výrobcov za pokles cien, ktorý ich postihol.
<P>
Na rozdiel od toho, čo sa tvrdí, je potrebné zmeniť cestu, ktorou sa uberala SPP, keďže postupné reformy odstránili nástroje na reguláciu trhu, kvót a výrobných práv a tisíce výrobcov donútili postupne opustiť odvetvie. Tisíce pracovných miest visia na vlásku: celé rodiny, ktoré závisia od poľnohospodárstva, a najmä od odvetvia mlieka a mliečnych výrobkov. V stávke sú obrovské regióny, v ktorých čoraz viac pôdy zostane nevyužitej, čo bude mať drastické sociálne a ekologické dôsledky.
<P>
Všetko si to vyžaduje okamžitý zásah s cieľom obnoviť spravodlivé ceny pre výrobcov, ale bude si to vyžadovať viac prostriedkov, ako je momentálne k dispozícii. Opakujeme, že situácia si vyžaduje predovšetkým opatrenia so širším rozsahom, ktoré by neslúžili iba na upokojenie, ako napríklad zrušenie každoročného zvyšovania kvót na mlieko, ich vrátenie na úroveň z obdobia pred rozhodnutím zvýšiť ich a odvolanie rozhodnutia zrušiť systém kvót v roku 2015.
<SPEAKER ID="456" NAME="Diane Dodds" AFFILIATION="NI">
Vážený pán predsedajúci, ako väčšina poslancov a poslankýň tohto Parlamentu som dnes hlasovala za naliehavý postup v súvislosti s článkom 186. Akákoľvek finančná pomoc pre odvetvie mlieka a mliečnych výrobkov je nevyhnutná na prežitie malých rodinných poľnohospodárskych podnikov, aké sú napríklad v Severnom Írsku.
<P>
Pani komisárka, ak potrebujete zmeniť článok 186, ako hovoríte, aby ste mobilizovali fond vo výške 280 miliónov EUR, tak budete mať moju širokú podporu. Môžeme len dúfať, že peniaze sa vyplatia a rozdelia rýchlo. Mnohí poľnohospodári čakajú príliš dlho na to, aby dostali pomoc, ktorú potrebujú.
<P>
Návrhy týkajúce sa článkov 65 a 84 ma však vôbec nenadchli. Je takmer isté, že v Spojenom kráľovstve nebudú účinné a mám viacero otázok súvisiacich s nimi najmä preto, že mám pocit, že vytvoria nerovné podmienky v európskych regiónoch, a zdá sa, že vzhľadom na súčasnú politickú stratégiu Komisie sú protichodné.
<SPEAKER ID="457" NAME="Christophe Béchu" AFFILIATION="PPE">
(FR) Vážený pán predsedajúci, v politike musí byť dôslednosť. Počas niekoľkých ostatných týždňov sme mnohí v tomto Parlamente žiadali opatrenia od Komisie. Keď nám navrhnú riešenia, budeme hlasovať za tieto riešenia, dokonca aj vtedy - súhlasím s tým, čo bolo povedané, keď prídu pomaly, a dokonca aj vtedy, keď sa budú musieť získať prostredníctvom stanovísk prijatých v rámci Európskeho parlamentu a medzi ministrami.
<P>
Táto suma, ktorá bude krátkodobo užitočná, nevyrieši, ako mnohí už povedali, dlhodobé problémy v súvislosti so spôsobom, ktorým sa rieši plánovaný koniec prideľovania kvót. Ak chceme byť schopní opakované krízy v rámci poľnohospodárskeho výrobného odvetvia riešiť a predchádzať im, neexistuje žiadny spôsob, ako to dosiahnuť bez regulácie výroby a bez nástrojov na kontrolu, alebo bez kombinácie obidvoch.
<P>
To však nie je problém, ktorý treba vyriešiť dnes večer. Problém, ktorý treba vyriešiť dnes večer, jediný problém, na ktorom záleží, je otázka článku 186. Pani komisárka, mám len jednu jednoduchú otázku: Čo konkrétne sa očakáva od článku 186, odkedy a akým spôsobom?
<SPEAKER ID="458" NAME="Iratxe García Pérez" AFFILIATION="S&amp;D">
(ES) Vážený pán predsedajúci, pani komisárka, pred mesiacom tu Parlament viedol rozpravu o uznesení a návrhoch na intervenciu v odvetví mlieka a mliečnych výrobkov. Dnes sa zaoberáme dvoma novými opatreniami: zmenou riadenia kvót a opatrením v súvislosti s článkom 186, opatreniami, ktoré na vašu žiadosť prijmeme okamžite.
<P>
Pani komisárka, toto odvetvie je však potrebné posúdiť z celkového hľadiska a nie je dobré mať iba tých niekoľko návrhov v otázke, ktorou sa zaoberáme už zopár mesiacov.
<P>
Žiadame spoločné európske riešenia. V tejto súvislosti ohlásené zvýšenie minimálnej podpory pre všetky odvetvia spôsobí rozdiely medzi členskými štátmi a sťaží uplatnenie SPP jednotným spôsobom.
<P>
Na záver posledná myšlienka: uvažuje sa o pomoci vo výške 280 miliónov EUR, ktorú, samozrejme, vítame, ale rada by som vám pripomenula, pani komisárka, že tento Parlament prijal uznesenie o potrebe získať dodatočné fondy vo výške 600 miliónov EUR na riešenie krízy v odvetví mlieka a mliečnych výrobkov.
<SPEAKER ID="459" NAME="Britta Reimers" AFFILIATION="ALDE">
(DE) Vážený pán predsedajúci, dámy a páni, ako poľnohospodárka vnímam predložené pozmeňujúce a doplňujúce návrhy článkov 78 a 79 ako odchýlenie sa Komisie od jej dovtedy rozumného smerovania v reformách poľnohospodárstva na úkor efektívnych a perspektívnych poľnohospodárskych podnikov.
<P>
Je nebezpečné zasahovať iba kvôli túžbe niečo urobiť tesne pred konečným vyradením systému kvót na mlieko, systému, ktorý bol doteraz pre výrobcov mlieka a mliečnych výrobkov skutočne nevýhodný. Zaostával aj za pokrokom v praxi, keďže trh sa v súčasnosti konečne začína obnovovať. Preto odmietam tento pozmeňujúci a doplňujúci návrh.
<P>
Je ľahké pochopiť, že Komisia sa snaží využiť žiadosť Parlamentu o naliehavé opatrenia pre svoje vlastné účely. Robí to tak, že tesne pred vstupom Lisabonskej zmluvy do platnosti sa pokúša zabezpečiť si trvalú spôsobilosť konať bez súhlasu Parlamentu prostredníctvom zmeny a doplnenia článku 186. Preto tento pozmeňujúci a doplňujúci návrh odmietam.
<P>
Dokázala by som však žiť s tým, že Parlament prizná Komisii spôsobilosť konať počas obmedzeného obdobia v prípade krízy. Táto možnosť by bola k dispozícii aj Parlamentu v budúcnosti v čase krízy, s veľmi rýchlou účinnosťou prostredníctvom článku 142 rokovacieho poriadku.
<SPEAKER ID="460" NAME="Richard Ashworth" AFFILIATION="ECR">
Vážený pán predsedajúci, mliekarenský priemysel je v kríze a chcel by som vysloviť vďaku a pochvalu pani komisárke za jej veľmi včasné konanie, ktoré považujem za úplne správne. Myslím si, že 280 miliónov EUR je realistická suma a že priemysel ju uvíta. Som presvedčený, že bude potrebné udeliť právomoci podľa článku 186 s cieľom poskytnúť túto dotáciu výrobcom včas, a preto to má moju podporu. Má to moju podporu, hoci uprednostňujem časové obmedzenie tohto ústupku najneskôr do roku 2013.
<P>
Čo sa týka vnútroštátneho systému odkupovania kvót, ktorý bude zahŕňať právomoci na vyberanie obrovských poplatkov od výrobcov, ktorí prekročia kvótu, mám k nemu výhrady. Myslím si, že penalizuje výkonných a progresívnych výrobcov, pričom často ide o mladých ľudí, ktorí sú budúcou hybnou silou nášho priemyslu, a myslím si, že vysiela zlý signál.
<P>
Žijeme vo veľmi nestálom trhovom prostredí a tento priemysel nepotrebuje krátkodobé reakcie, ale dlhodobé stratégie. Som dlhodobým zástancom pani komisárky a jej dlhodobej vízie o budúcnosti priemyslu a chcel by som ju podporiť v tom, aby pokračovala v tomto smerovaní, teda v dlhodobej stratégii, nie v krátkodobej reakcii.
<SPEAKER ID="461" NAME="Jarosław Kalinowski" AFFILIATION="PPE">
(PL) Vážený pán predsedajúci, dúfam, že výrobcovia mlieka a mliečnych výrobkov už majú to najhoršie za sebou. Túto nádej posilňuje rozhodnutie podporiť výrobcov mlieka a mliečnych výrobkov sumou 280 miliónov EUR v budúcom roku. Zásadná otázka však ostáva: čo by sa malo robiť s výrobou a výrobcami mlieka a mliečnych výrobkov z dlhodobého hľadiska? Najdôležitejšou otázkou v tejto súvislosti je budúcnosť kvót na výrobu mlieka.
<P>
V súčasnosti existujú dva prístupy. Prvý prístup, ktorý je výsledkom revízie spoločnej poľnohospodárskej politiky, postupne zvyšuje kvóty na výrobu, pričom cieľom je zrušiť ich v roku 2015. Druhý prístup, ktorý je zahrnutý v súčasnom návrhu Európskej komisie, má za cieľ obmedziť dodávky mlieka novou metódou výpočtu poplatkov za prekročenie vnútroštátnych kvót. Tieto dva prístupy sa navzájom vylučujú.
<P>
Ja som za zachovanie kvót, ale iba vtedy, ak rozdelenie kvót medzi štátmi EÚ a výrobcami bude založené na objektívnych a spravodlivých kritériách. Vytvorenie a prijatie takýchto spravodlivých a objektívnych kritérií by bolo veľmi ťažké, ale možno by to stálo za pokus. Ak hovoríme o rozšírení, plne podporujem rozšírenie článku 186, ale myslím si, že by malo ísť ruka v ruke s definovaním úlohy Komisie a nástrojov, ktoré Komisia bude môcť použiť.
<SPEAKER ID="462" NAME="Alan Kelly" AFFILIATION="S&amp;D">
Vážený pán predsedajúci, chcel by som pani komisárke povedať toto: Odpustite mi slovnú hru, ale krízu v odvetví mlieka Komisia sfušovala. Ak niekto niečo úplne zbabre, v Írsku hovoríme, že z toho urobil paseku.
<P>
Iba pred 18 mesiacmi ste hovorili, že ceny mlieka sa podstatne zvýšia, pričom teraz sme v niektorých štátoch svedkami ich poklesu o polovicu. Z tohto dôvodu musí byť Komisia schopná rýchlejšie zasiahnuť na trhu a v tomto zmysle je to pozitívny návrh.
<P>
V mojom volebnom obvode Munster v Írsku mnohí v mliekarenskom priemysle, či už veľkí alebo drobní poľnohospodári, a najmä rodinné podniky, iba prežívajú alebo balansujú na hranici bankrotu. Uvažujú o svojich ťažkostiach a o nízkych ponúkaných sumách, zatiaľ čo iní, napr. banky a bankári, požičiavajú obrovské sumy.
<P>
(Predsedajúci požiadal rečníka, aby hovoril pomalšie.)
<P>
Vítame včera ohlásený mliečny fond vo výške 280 miliónov EUR, ale je to len náplasť na oveľa väčší problém. Parlament hlasoval v septembri o tom, že 600 miliónov EUR by malo byť k dispozícii. V záujme prejavenia solidarity najmä s drobnými poľnohospodármi by sa táto suma mala zachovať. Ďalšou prioritou pre Komisiu musí byť riešenie celkovej otázky dodávok mlieka. Som o tom pevne presvedčený. Kým sa táto otázka nevyrieši, budeme čeliť ďalším problémom a náplasti sa nám rýchlo minú.
<SPEAKER ID="463" NAME="Elisabeth Jeggle" AFFILIATION="PPE">
(DE) Vážený pán predsedajúci, pani komisárka, áno, mali by sme súhlasiť so začlenením mlieka do článku 186 a dúfam, že sa to stane zajtra. Nemôžeme neustále kritizovať Komisiu za to, že koná príliš pomaly, že zaostáva, za tvrdenie, že všetko zlé je na niečo dobré, čo v skutočnosti nie je pravda.
<P>
Komisia má teraz šancu konať rýchlo a túto šancu by sme jej mali dať, a tým, že to urobíme, by sme mali vždy prejaviť našu vlastnú ochotu niesť za to zodpovednosť. Pozmeňujúci a doplňujúci návrh pána Deßa v mene skupiny Európskej ľudovej strany (kresťanských demokratov) nám umožní spoločne to urobiť. Tých 280 miliónov EUR, o ktorých mnohí hovorili, je iba kvapkou v mori. Musíme si tiež uvedomiť, že toto je koniec finančného roka. Musíme pochopiť, že už jednoducho niet k dispozícii viac peňazí.
<P>
Ako by sme mali zvládnuť celkovú situáciu? Boli by sme radi, keby spomenutých 280 miliónov EUR dostali tí výrobcovia mlieka a mliečnych výrobkov, ktorí boli najťažšie postihnutí krízou. Hovoríme o trhu s mliekom, ale toto sú skutoční ľudia a vidiecke oblasti, o ktorých diskutujeme a o ktorých stále hovoríme, keď diskutujeme o iných témach, že ich chceme chrániť. Pani komisárka, podporte mliečny fond. Dnes poobede sa pani komisárka vo svojom vystúpení v rozprave o rozpočte vyjadrila v prospech fondu, to by som chcela zdôrazniť. Veľmi ma to potešilo. Tento signál naliehavo potrebujeme, ako aj tieto peniaze v rámci rozpočtu na rok 2010.
<SPEAKER ID="464" NAME="Maria do Céu Patrão Neves" AFFILIATION="PPE">
(PT) Vážený pán predsedajúci, pani komisárka, teší ma aj schválenie naliehavého postupu v tomto Parlamente, keďže si myslím, že zaradenie otázky mlieka do článku 186 je dobre načasované a dôležité.
<P>
Argumentovala som, že taká vážna situácia, akej čelí odvetvie mlieka a mliečnych výrobkov, si vyžaduje naliehavé opatrenia na ochranu tohto odvetvia z hospodárskych a sociálnych dôvodov. V skutočnosti pochádzam z Portugalska, z regiónu Azorských ostrovov, kde je odvetvie mlieka a mliečnych výrobkov veľmi dôležité a nachádza sa v regiónoch, ktoré sú sociálne zraniteľné a kde by bolo skutočne potrebné ponechať systém kvót dlhšie ako do roku 2015.
<P>
Navrhované opatrenia sú trochu nepresvedčivé, ale napriek tomu potrebné a dôležité. Obávam sa aj toho, ako bude Komisia využívať svoje nové právomoci, ktoré jej majú byť udelené, najmä preto, že počas tejto krízy konala dosť apaticky, predkladala slabé opatrenia, a to príliš neskoro a len na základe intenzívneho tlaku. Vzhľadom na to by som chcela, aby Komisia predložila prílohu k článku 186 s ustanovením opatrení, ktoré možno použiť na radikálnu intervenciu v odvetví mlieka a mliečnych výrobkov s cieľom zabezpečiť jeho trvalú udržateľnosť.
<SPEAKER ID="465" NAME="Peter Jahr" AFFILIATION="PPE">
(DE) Vážený pán predsedajúci, pani komisárka, veľmi vítam váš návrh. V jednom bode mám však pocit, že je potrebná kritika, a to pokiaľ ide o dobrovoľný program spätného odkupovania kvót na mlieko.
<P>
Program tohto druhu, ak má uspieť, musí byť povinný, nie dobrovoľný. Považujem toto dobrovoľné opatrenie na odkupovanie kvót na mlieko za kontraproduktívne. Myslím si to nielen preto, že toto opatrenie bude spočiatku znamenať, že ponecháme zvýšenie kvót, čo bude neskôr veľmi ťažké sprísniť. Odkupovaním kvót na mlieko im opäť poskytneme finančnú hodnotu a hlavným dôsledkom bude, že to zamedzí možnosti vyrovnania. Myslím si, že musím odmietnuť akékoľvek opatrenie, ktoré obmedzí vyrovnanie. Najmä v období vyraďovania kvót na mlieko je vyrovnanie nevyhnutným prostriedkom pre jednotlivé poľnohospodárske podniky, aby boli schopné lepšie sa zorientovať na trhu.
<P>
Z dôvodov, ktoré som spomenul, budem nútený odmietnuť túto časť návrhu, hoci budem hlasovať za návrh ako celok.
<SPEAKER ID="466" NAME="Ricardo Cortés Lastra" AFFILIATION="S&amp;D">
(ES) Vážený pán predsedajúci, pani komisárka, dámy a páni, je pravda, že sa chystáme prijať opatrenia zamerané na čiastočné riešenie krízy v odvetví mlieka a mliečnych výrobkov.
<P>
Každý z nás si uvedomuje, aká je situácia s chovom dobytka pre našich poľnohospodárov, a všetci vieme, čo pre nich a pre ich rodiny tieto opatrenia znamenajú.
<P>
Naši poľnohospodári nechcú byť sústavne dotovaní. Žiadajú nás o to, aby mohli pracovať dôstojne, predávať výrobky za únosné, rozumné ceny, ktoré by zodpovedali vynaloženému úsiliu a investíciám.
<P>
Pani komisárka, okrem podpory a sebadôvery, ktoré môžeme týmito novými opatreniami dodať našim poľnohospodárom, sme aj na ceste k budúcim reformám, zásadným reformám, o ktorých sa bude v Parlamente ďalej diskutovať.
<SPEAKER ID="467" NAME="Mairead McGuinness" AFFILIATION="PPE">
Vážený pán predsedajúci, najdôležitejšie slová pani komisárky sú o tom, že trhové ceny začínajú stúpať. Mali by sme to v tomto Parlamente uznať a presadzovať, aby sa preniesli k poľnohospodárom. Hovoríme, že máme pre nich k dispozícii 280 miliónov EUR, ale každý cent navyše, ktorý dostanú, má oveľa väčšiu hodnotu ako rozdeľovanie platieb pre nich. Toto je veľmi dôležité.
<P>
Považujem za dôležité, ako niektorí dôrazne kritizovali Komisiu. Uznajme, že intervenčné a vývozné náhrady sa používali na udržanie cien, dokonca aj pri tých strašne nízkych cenách pre výrobcov, a preto si myslím, že niektoré kritiky boli nepotrebné a tvrdé. Podporujem rozšírenie článku 186, ak ste potrebovali vyplatiť uvedených 280 miliónov EUR, čo považujem skôr za symbolické ako významné.
<P>
Pozrime sa na ponaučenia. Musíme sa pozrieť, čo sa stane s reformou SPP po roku 2013, na čo sa sústreďuje skupina na vysokej úrovni. Chcela by som povedať tým politickým skupinám, ktoré dnes večer podporia financovanie mliekarenstva: urobte všetko preto, aby ste podporili aj riadne financovanie spoločnej poľnohospodárskej politiky po roku 2013, inak sú vaše slová prázdne.
<SPEAKER ID="468" NAME="José Bové" AFFILIATION="Verts/ALE">
(FR) Vážený pán predsedajúci, prepáčte, prosím, mal som prísť skôr, ale mal som povinnosti. Vysvetľoval som francúzskym poslucháčom, čo sa stalo včera v Luxembursku.
<P>
Domnievam sa, že rozhodnutie Rady je zlé, keďže jediné slovo, ktoré sa objavilo v texte, je "reštrukturalizácia". Vo Francúzsku sa počet výrobcov mlieka znížil zo 480 000 v roku 1984 na menej ako 88 000 v súčasnosti.
<P>
Dnes nám hovoria, že počet výrobcov je potrebné ešte viac znížiť a že peniaze, ktoré sa budú preplácať - toto sa objavuje v texte, sa použijú pre výrobcov, ktorí prekročili kvóty. Výroba sa preto bude musieť ešte viac koncentrovať a výrobcovia mlieka v najťažších oblastiach budú vytlačení. Toto je zlý prístup.
<P>
Poskytnuté peniaze, 280 miliónov EUR - suma, ktorá už bola spomenutá, znamenajú sumu 50 EUR mesačne pre jeden poľnohospodársky podnik na jeden rok. To je pár grošov, je to takmer ako dať najavo pohŕdanie krízou, ktorou prechádzajú výrobcovia.
<P>
Čo sa týka článku 186, na záver by som chcel povedať, že v čase, keď sa približujeme k spolurozhodovaniu o poľnohospodárskych otázkach, je neprijateľné, aby sa Komisii vrátila moc, aby sa jej poskytol bianko šek.
<SPEAKER ID="469" NAME="Rareş-Lucian Niculescu" AFFILIATION="PPE">
(RO) Chcel by som pani komisárke položiť otázku a poďakovať jej za vystúpenie v Parlamente. Povedali ste, že prostriedky sľúbené pre fondy na podporu odvetvia mlieka a mliečnych výrobkov budú pridelené členským štátom podľa historického faktora, inými slovami, na základe vyjednaných kvót. Mnohé členské štáty však tvrdia, že tieto kvóty sú nespravodlivé. V skutočnosti je to dôvod, prečo mnohé členské štáty trvajú na tom, aby bol trh deregulovaný. Napríklad niektoré štáty nemôžu dokonca vyrobiť ani dostatočné množstvo pre svoju vlastnú spotrebu. Nemyslíte si, že použitím historického faktora sa tieto nespravodlivosti zachovajú...
<P>
(Predsedajúci prerušil rečníka.)
<P>
Budem musieť zhrnúť svoju otázku, aby som príliš neprekročil vyhradený čas. Pani komisárka povedala, že prostriedky sa budú prideľovať členským štátom podľa historického faktora. Mnohé členské štáty však tvrdia, že v súčasnosti sa kvóty prideľujú nespravodlivo. V skutočnosti je aj toto dôvod, prečo mnohé členské štáty trvajú na tom, aby bol trh deregulovaný. Nemyslíte si, že použitím historického faktora by sa tieto nespravodlivosti zachovali?
<SPEAKER ID="470" NAME="Mariya Nedelcheva" AFFILIATION="PPE">
(BG) Rada by som uvítala rozhodnutie Rady a Komisie prideliť dodatočný balík dotácií vo výške 280 miliónov EUR na výrobu mlieka a mliečnych výrobkov v roku 2010. Toto vysiela jasný signál všetkým, ktorí každodenne trpia nepriaznivými dôsledkami krízy. Vyzývam vás, aby táto adekvátna reakcia nebola iba jednorazovým hospodárskym riešením, ale súčasťou cieľavedomej, dlhodobej stratégie na obnovu, stabilizáciu a rozvoj tohto odvetvia v Európe. Preto je dôležité zohľadniť opatrenia, ktoré sa jednotlivé členské štáty chystajú prijať. Chcela by som poukázať na skutočnosť, že Bulharsko môže iba čiastočne akceptovať návrhy na zmenu a doplnenie nariadenia č. 1234. Trváme na tom, aby v jeho znení bolo výslovne uvedené, že možnosti na riadenie vnútroštátnych kvót na mlieko sa budú uplatňovať podľa uváženia členských štátov. Je dôležité, aby sa zachovala možnosť zvoliť si existujúci systém odkupovania a prerozdelenia kvót na mlieko prostredníctvom vnútroštátnej rezervy. Nemôžeme si dovoliť žiadať ani zadržanie, ani výber platieb od výrobcov, keďže bulharské odvetvie je v procese modernizácie. V opačnom prípade bulharskí výrobcovia nebudú konkurencieschopní ani po roku 2015.
<SPEAKER ID="471" NAME="Wojciech Michał Olejniczak" AFFILIATION="S&amp;D">
(PL) Vážený pán predsedajúci, je pre nás, samozrejme, potešením prijať tieto nové riešenia, ktorých cieľom je pomôcť poľnohospodárom, vrátane poľských poľnohospodárov. Mali by sme však pamätať aj na to, že keď hovoríme o peniazoch, a my hovoríme o peniazoch, dôležitý je spôsob, akým sa peniaze v skutočnosti rozdeľujú. Mali by sa dostať k tým, ktorí najviac pocítili dôsledky krízy, pretože nebudem súhlasiť so stratégiou, podľa ktorej všetkým dáme rovnaké množstvo, čo znamená malé množstvo, a teda vlastne nepomôžeme nikomu.
<P>
Po druhé by som sa rád zmienil o minulosti, predtým ako sa o chvíľu budem venovať budúcnosti. Som si istý, že sa pamätáme na tie úžasné časy, asi pred rokom, keď poľnohospodári dostávali za mlieko veľmi dobrú cenu. Súčasne dostávali veľké dotácie od EÚ na modernizáciu odvetvia mlieka a mliečnych výrobkov. Preto je dôležité, aby sme budúcnosť plánovali na základe tejto skúsenosti a aby sme z našich chýb vyvodili dôsledky, pretože určite sme urobili chyby. Je pre nás rovnako dôležité zamyslieť sa nad tým, ako plánovať rozvoj tohto odvetvia, keďže peniaze sú k dispozícii aj ako priame dotácie a tiež na rozvoj vidieckych oblastí. Okrem toho máme k dispozícii nástroj, ktorým sú kvóty na mlieko.
<SPEAKER ID="472" NAME="Czesław Adam Siekierski" AFFILIATION="PPE">
(PL) Vážená pani komisárka, rád by som vám položil túto otázku: Na čo chce Komisia minúť 280 miliónov EUR? Na ďalšiu reštrukturalizáciu alebo možno ešte lepšie, ako chcelo 21 členských štátov, na finančnú injekciu pre trh, pre trhový mechanizmus? V skutočnosti chcú poľnohospodári použiť tieto peniaze na podporné mechanizmy. V súčasnosti si nemôžu zobrať ďalšie pôžičky ani zlepšiť produktivitu. Momentálne nemôžu pokračovať v modernizácii, pretože prišli o likviditu. Teraz nechcú kupovať chladničky ani elektrické prístroje na dojenie, teraz nie je čas na ďalšie investície. 280 miliónov EUR vychádza na necelé 2 EUR na tonu mlieka vyrobeného v Európskej únii.
<P>
Keď Európska komisia navrhuje to, čo nazýva "mechanizmus riadenia systému kvót", chce vlastne obmedziť výrobu. Mali by sme zvážiť, či sa nezopakuje situácia, ktorá nasledovala po reforme trhu s cukrom a ktorá znamenala, že teraz máme problémy s dodávkou tejto suroviny. Je teraz čas na obmedzenie výroby mlieka alebo cereálií? Som si istý, že toto nechceme.
<SPEAKER ID="473" NAME="Herbert Dorfmann" AFFILIATION="PPE">
(DE) Vážený pán predsedajúci, pani komisárka, teší ma, pani komisárka, že iba niekoľko týždňov po tom, ako Parlament prijal uznesenie o mlieku, predkladáte opatrenia na splnenie našich požiadaviek. Súhlasím s vaším návrhom v súvislosti s článkom 186 vrátane časového limitu, čo sa mi zdá rozumné. Som tiež za diferencované prideľovanie kvót, ktoré navrhujete.
<P>
Musím povedať, že v súvislosti s návrhom súvisiacim s výkupom kvót som zmätenejší. Samy ste niekoľko mesiacov a týždňov hovorili, že súčasná kríza nie je spôsobená systémom kvót, a majúc to na mysli, osobne si nemyslím, že tento návrh na odkupovanie je dôkladne premyslený. Na záver by som chcel povedať, že toto ešte nemôže byť koniec nášho snaženia. Musíme pokračovať v krokoch, najmä pokiaľ ide o odvetvie mlieka a mliečnych výrobkov v komplikovaných oblastiach, v horských oblastiach, kde jednoducho nie sú iné možnosti ako mliekarenská výroba.
<SPEAKER ID="474" NAME="Elisabeth Köstinger" AFFILIATION="PPE">
(DE) Vážený pán predsedajúci, pani komisárka, dámy a páni, aj ja by som sa vám chcela úprimne poďakovať za 280 miliónov EUR. Predovšetkým skutočne dúfam, že táto suma sa v plnej miere dostane k našim 40 000 rakúskym výrobcom mlieka a mliečnych výrobkov, pretože to skutočne potrebujú. Istotne ste si uvedomujete, aká je situácia v hornatých regiónoch a v malých rodinných poľnohospodárskych podnikoch.
<P>
Pani komisárka, Rakúsko bolo vždy proti rušeniu kvót. V poriadku, vybrali ste si svoju cestu a dôsledne po nej kráčate. Budeme sa, samozrejme, snažiť pripraviť na to našich poľnohospodárov a čo najviac im pomôcť. Ani pri najlepšej vôli nedokážem pochopiť váš návrh na program dobrovoľného odkupovania kvót. Ak ho uplatníme, spôsobí zhodnotenie hodnoty a ceny presne tých kvót, ktoré vyraďujete. Ako to máme vysvetliť rakúskym poľnohospodárom?
<SPEAKER ID="475" NAME="Mariann Fischer Boel">
členka Komisie. - Vážený pán predsedajúci, pozorne som si vypočula dnešnú večernú diskusiu a myslím si, že z niektorých vystúpení by ste mohli nadobudnúť dojem, že toto je prvý krok, ktorý uskutočňujeme na pomoc odvetviu mlieka a mliečnych výrobkov v rámci Európskej únie. Niet väčšieho omylu. Som si celkom istá, že prinajmenšom niektorí z vás vedia, čo sa dialo od januára tohto roku, keď sme odštartovali verejné a súkromné skladovanie, intervencie a vývozné náhrady. Počas leta sme zaviedli veľa rôznych opatrení, a preto si myslím, že by sme mali navrhnúť špeciálnu štúdiu, ktorá by novým poslancom a poslankyniam Parlamentu presne povedala, čo sa dialo od minulého januára.
<P>
Čo sa týka konkrétnych bodov dnešných dvoch návrhov, musím znovu zopakovať, že program odkupovania kvót nie je nový program. Je už k dispozícii pre členské štáty, ktoré ho môžu využiť, ak chcú pomôcť konkrétnym výrobcom mlieka a mliečnych výrobkov ukončiť podnikanie. Je to ponuka, preto nechcem, aby bol program povinný, je to možnosť, ako pomôcť poľnohospodárom ukončiť podnikanie. Kvóty, ktoré sa odkúpia, sa môžu ponechať vo vnútroštátnej rezerve a neskôr prerozdeliť podľa potrieb členských štátov. Toto bola jedna časť diskusie.
<P>
Druhá časť, ktorá dnes rozvírila oveľa väčší záujem, je článok 186. Dôvodom na zaradenie odvetvia mlieka a mliečnych výrobkov do článku 186 je skutočnosť, že musíme byť schopní reagovať rýchlo. Mimochodom, nevidím žiadny dôvod, prečo by výroba mlieka a mliečnych výrobkov nemala byť súčasťou článku 186, keďže oblasti v rámci odvetvia mäsa sú v ňom už začlenené. A vo všeobecnosti tí, ktorí sa obávajú, že Komisia dostane bianko šek a bude si môcť robiť, čo sa jej zachce, by mali pamätať na to, že článok 186 je vo svojej podstate veľmi pozitívny program, ktorým možno pomôcť ľuďom v ťažkostiach rýchlou reakciou. Teda nie je to bianko šek. Bude to predmetom diskusie, ako pravdepodobne viete, v riadiacom výbore.
<P>
Vypočula som si vaše názory súvisiace s väčším obmedzením obdobia na tri alebo štyri roky. Domnievam sa, že by to diskvalifikovalo výrobcov mlieka a mliečnych výrobkov, ale, samozrejme, vypočula som si, čo hovoríte.
<P>
Myslím si, že tu koluje veľa pomýlených názorov. Spomenutých 280 miliónov EUR nie je na reštrukturalizáciu. Je to jednoducho ponúknutá možnosť veľmi rýchleho vyplatenia, hneď ako budú v poriadku formality, so súhlasom zasadnutia Rady ECOFIN v novembri a po schválení rozpočtu na rok 2010. Znamená to, že môžeme konať okamžite, čo by sme nemohli, keby neexistoval článok 186. Teda nejde o reštrukturalizáciu. Ako som povedala predtým, poskytuje členským štátom možnosť vyplatiť z tohto vnútroštátneho rozpočtu tých, ktorí sú na to najviac odkázaní.
<P>
Ako by mala vyzerať distribúcia? Jednoznačne som povedala, že to musí byť na základe výroby. Vidím, že sú aj iné názory, ale ak začneme interne diskutovať o distribúcii, potom si myslím, že by to trvalo prinajmenšom do konca budúceho roku, pretože by bolo tak veľa skvelých nápadov, že by sme v tejto otázke nikdy nedokázali nájsť spoločnú reč.
<P>
Odpoviem na niektoré konkrétne otázky. Chcela by som povedať, že organizácie výrobcov sú vynikajúca možnosť. Sú skutočne potrebné. Už predtým som to jednoznačne vyjadrila v pléne pri diskusii o programe v odvetví ovocia a zeleniny. Ak poľnohospodári premárnia svoj čas a úsilie súťažením medzi sebou namiesto boja so silným odvetvím maloobchodu, viem, kto bude víťazom a kto porazeným. Preto hovorím: spolupracujte a staňte sa tak oveľa silnejším článkom potravinového reťazca.
<P>
Absolútne s vami súhlasím v tom, že máme celosvetový problém, že máme miliardu hladujúcich ľudí, ktorí si každý deň nedokážu zaobstarať potravu, ktorú potrebujú. Preto ma bolelo, keď som videla, ako európski poľnohospodári rozlievajú mlieko po poliach v situácii, keď bojujeme s celosvetovým nedostatkom potravín. To nie je najlepšia vizitka pre európske poľnohospodárstvo.
<P>
Musím povedať, že na mňa urobil veľký dojem spôsob, akým dvaja poslanci, pán Bové a pán Häusling, naplno využili svoj rečnícky čas. Veľmi pozorne som sledovala, ako to urobili. Neviem, či je to nový postup v Parlamente, že jeden rečník môže nahradiť druhého, ktorý potom vystúpi podľa postupu "catch-the-eye". Povedala by som, že to bolo dosť šikovné.
<P>
(potlesk)
<SPEAKER ID="476" NAME="Predsedajúci">
Týmto uzatváram tento bod rokovania.
<P>
Hlasovanie sa uskutoční vo štvrtok.
<P>
Písomné vyhlásenia (článok 149)
<SPEAKER ID="477" NAME="Luís Paulo Alves  " LANGUAGE="PT">
Vážená pani komisárka, keďže sme tak dlho bojovali o to, aby Komisia predložila opatrenia, nemôžeme si v týchto veľmi zložitých časoch pre výrobcov mlieka a mliečnych výrobkov dovoliť odmietnuť žiadny príspevok od vás. Žiaľ, Komisii trvalo dlho, kým začala konať. Začala konať až vtedy, keď bola vystavená intenzívnemu tlaku zo strany výrobcov mlieka a mliečnych výrobcov, Európskeho parlamentu a 21 členských štátov. Rád by som sa v krátkosti vyjadril o predstavených opatreniach:
<P>
1. Fond vo výške 280 miliónov EUR je príliš malý v porovnaní so sumou 600 miliónov EUR, ktorú Výbor pre poľnohospodárstvo a rozvoj vidieka jednomyseľne považoval za nevyhnutnú. Tento výbor má v tejto otázke technickú aj politickú odbornosť. Toto vyhlásenie schválil samotný Európsky parlament. Preto nemôžeme považovať za dostatočnú necelú polovicu sumy, ktorú Parlament iba pred mesiacom pokladal za nevyhnutnú.
<P>
2. Zaradenie mlieka do článku 186 poskytuje Komisii operatívny nástroj, ktorý možno okamžite použiť, ale to neznamená, že Parlament už viac nebude monitorovať túto otázku. Stále potrebujeme nástroje na reguláciu trhu. Mali by sme zachovať systém kvót a zaviesť transparentnosť do marketingového reťazca trhu s mliekom. Bez týchto dvoch nástrojov nebude možné obnoviť a zaručiť stabilitu vo vidieckych oblastiach Európy.
<SPEAKER ID="478" NAME="Béla Glattfelder  " LANGUAGE="HU">
Vítam opatrenia navrhované Európskou komisiou na pomoc európskym výrobcom mlieka a mliečnych výrobkov. Tieto opatrenia však môžu iba zmierniť krízu, ale nemôžu ju ukončiť. Aby to bolo možné, malo by sa upustiť od rozhodnutia zvýšiť kvóty na mlieko. Ani Európska komisia, ani pani komisárka Mariann Fischerová Boelová osobne však nie sú náchylné uznať, že sa prijali nesprávne rozhodnutia. Súhlasím s požiadavkou európskych poľnohospodárov upustiť od zvýšenia kvót.
<P>
Som tiež proti trvalému zrušeniu systému kvót, ktoré je naplánované v roku 2015. Súhlasím s názorom najväčšej organizácie európskych poľnohospodárov COPA-COGECA, že trh s mliekom a mliečnymi výrobkami potrebuje nariadenie aj po roku 2015. Dôležitým ponaučením zo súčasnej krízy je to, že regulácia trhu s mliekom a mliečnymi výrobkami je potrebná. Bez nej budú ceny nepredvídateľné. Európski výrobcovia mlieka a mliečnych výrobkov neunesú straty spôsobené nestálosťou cien vo veľkom rozsahu.
<P>
Pokiaľ ide o súčasné núdzové opatrenia, chcel by som upriamiť pozornosť na skutočnosť, že zvýšenie minimálnych dotácií zo 7 500 EUR na 15 000 EUR môže v komplikovanejšej rozpočtovej situácii spôsobiť pre členské štáty problémy. Obávam sa, že v štátoch, ako napríklad Maďarsko, vlády neposkytnú maximálnu podporu. V dôsledku toho poľnohospodári môžu skončiť s ešte väčšou konkurenčnou nevýhodou.
<P>
Som presvedčený o tom, že počas hlasovania o rozpočte na rok 2010, ktoré sa bude konať vo štvrtok, Európsky parlament podporí navrhovaný pozmeňujúci a doplňujúci návrh, ktorý predložilo viacero poslancov vrátane mňa a ktorý by zvýšil podporu pre školský mliečny program.
<SPEAKER ID="479" NAME="Marine Le Pen  " LANGUAGE="FR">
Úsilie, ktoré výrobcovia mlieka vynakladali niekoľko týždňov v snahe zachrániť svoje odvetvie zasiahnuté krízou, sa dočkalo odpovede Európskej komisie v podobe vytvorenia "mliečneho fondu" vo výške 280 miliónov EUR. Pani Fischerová Boelová teda podľahla tlaku po celých týždňoch ignorovania kritickej situácie poľnohospodárov na pokraji bankrotu. Toto finančné opatrenie je však smiešne a jeho cieľom je iba na chvíľu upokojiť výrobcov. Nijako nepomôže vyriešiť problém v odvetví, ktoré končí s plánovaným rušením kvót na mlieko. Výrobcovia mlieka nechcú charitu ani prídely, chcú reguláciu trhu, aby mohli predávať mlieko za ceny, ktoré im umožnia žiť dôstojný život, stáť na vlastných nohách a zabezpečiť budúcnosť svojich detí. Pre svoju tvrdohlavú túžbu zaviesť dogmu voľnej a spravodlivej hospodárskej súťaže nechá Európska únia tisíce poľnohospodárov vydaných napospas zákonu trhu. Toto je rovnaký ultraliberalizmus ako ten, ktorý každý mesiac oberá o prácu tisíce zamestnancov v priemysle. Tento masaker musíme okamžite zastaviť.
<SPEAKER ID="982" NAME="Csaba Sándor Tabajdi  " LANGUAGE="HU">
Vítam dohodu o princípe, ktorú dosiahli ministri poľnohospodárstva na zasadnutí rady v Luxembursku o poskytnutí osobitnej pomoci odvetviu mlieka a mliečnych výrobkov vo výške 280 miliónov EUR. Na úrovni EÚ to znamená jeden cent pomoci navyše na liter mlieka, čo je úplne zanedbateľné. Po niekoľkomesačnom vzdorovaní Európska komisia mierne ustúpila tlaku zo strany poľnohospodárov 21 členských štátov, vrátane Maďarska, a Európskeho parlamentu, ktorý už žiadal dodatočné prostriedky pre toto odvetvie počas svojho neformálneho zasadnutia, ktoré sa konalo v Bruseli minulý pondelok. Napriek oneskoreným opatreniam EÚ maďarská vláda konala rýchlo s cieľom podporiť výrobcov mlieka a mliečnych výrobkov a urobila všetko, čo bolo v jej silách, aby im pomohla, pričom zohľadnila dostupné rozpočtové prostriedky. Maďarsko pomohlo odvetviu mlieka a mliečnych výrobkov použitím všetkých finančných prostriedkov, ktoré je možné prerozdeliť ako súčasť zdrojov na rozvoj vidieka a Európskeho programu hospodárskeho rozvoja. Okrem nás majú iba Lotyšsko a Malta takéto vynikajúce ukazovatele. Maďarskí výrobcovia mlieka a mliečnych výrobkov dostanú priamo približne 3,3 miliónov EUR z obálky s 280 miliónmi EUR, čo sa rovná približne 890 miliónov HUF. Maďarská vláda môže slobodne rozhodnúť o použití týchto peňazí. Komisia iba navrhla, že výrobcovia v najväčšej núdzi by mali dostať túto osobitnú pomoc, ktorá sa časovo zhoduje s maďarskými cieľmi. Po schválení rozpočtu na rok 2010 bude táto suma vyplatená začiatkom budúceho roku.
<CHAPTER ID="003">
Vykonávacie opatrenia (článok 88 rokovacieho poriadku): pozri zápisnicu
<CHAPTER ID="022">
Obchod so surovinami a komoditami (rozprava) 
<SPEAKER ID="096" NAME="Predsedajúci">
Ďalším bodom je správa o obchode so surovinami a komoditami, ktorú predkladá pán Holm v mene Výboru pre medzinárodný obchod.
<SPEAKER ID="097" NAME="Jens Holm" LANGUAGE="SV">
Dámy a páni, najprv by som rád veľmi poďakoval tieňovým spravodajcom za ich úzku spoluprácu.
<P>
Všetci sme mali možnosť zhliadnuť scény spôsobené nedávnym nedostatkom potravín. Ceny v poľnohospodárstve, nielen ceny potravín, počas veľmi krátkeho obdobia prudko stúpli. To zasadilo ťažký úder mnohým rozvojovým krajinám, ktoré sú veľmi závislé od dovozu potravín a už predtým napĺňali svoje potreby len s krajnými ťažkosťami. Dúfajme, že táto správa o medzinárodnom obchode so surovinami umožní niektoré tieto problémy zmierniť. Napokon, k boju proti hladu a chudobe sme sa zaviazali podpisom tzv. cieľov milénia. Generálny tajomník OSN Pan Ki-mun nedávno varoval, že zvýšenie cien potravín ohrozuje najdôležitejší prvok cieľov milénia, zníženie svetovej chudoby na polovicu. Je preto najvyšší čas prijať naliehavé opatrenia.
<P>
Nedávna potravinová kríza predovšetkým ukázala, že potraviny nie sú surovinou ako každá iná. Pokiaľ nie sme schopní napĺňať ani tak elementárnu potrebu ako nakŕmiť obyvateľstvo, tak rozvojová rétorika nestojí za deravý groš. Pri snahe urobiť z potravín komoditu medzinárodného obchodu ako je každá iná by sme preto mali byť opatrní. Rozvojové krajiny sveta sú dokonca nútené deregulovať svoju potravinovú politiku a prechádzať z produkcie pre domácu potrebu na produkciu vývoznú. Taká je politika MMF, Svetovej banky, USA a tiež EÚ, pretože všetky tieto subjekty kladú požiadavky tohto druhu. Rušením ochranných ciel a dotácií sa mnoho rozvojových krajín stalo krajne zraniteľnými voči ťažkým výkyvom cien potravín a surovín. Napríklad Haiti bolo predtým sebestačné, čo sa týka ryže. V roku 1995 ho však Medzinárodný menový fond donútil znížiť clo na ryžu. Krajinu zaplavila štátom dotovaná ryža z USA a miestna produkcia sa zrútila. Dnes sú tri štvrtiny ryže spotrebovávanej na Haiti dovážané z USA.
<P>
Dúfam, že táto správa nám dá do rúk nástroje na riešenie problémov a výziev, pred ktoré nás neistý obchod so surovinami stavia. V správe sa zameriavame na témy ako podpora rozvojových krajín pri diverzifikácii ich hospodárstva, aby unikli z postavenia, keď vyvážajú jednu alebo dve suroviny, a zaviedli pokročilejšiu štruktúru produkcie s väčším podielom produktov na vysokom stupni spracovania. Ďalej zdôrazňujeme význam pružnosti v rozvojovej politike. Musíme týmto krajinám dať priestor k rozvinutiu možností a nástrojov hospodárskej politiky, napríklad k podpore rozvoja domáceho poľnohospodárstva. Požadujeme tiež, aby Európska komisia preskúmala finančnú sústavu FLEX, ktorej cieľom je stabilizácia cien surovín. Ďalej sa zaoberáme prvkom rovnosti v obchode so surovinami, teda skôr jeho absenciou. Je nanajvýš dôležité, aby sme pri rokovaniach o medzinárodných obchodných dohodách vždy brali do úvahy otázky rovnosti žien a mužov.
<P>
Správa sa tiež zameriava na spravodlivý obchod (fair-trade). Spravodlivý obchod môže byť využitý ako nástroj na podporu malých producentov v rozvojových krajinách a na vystupňovanie tlaku na zvyšovanie sociálnych a ekologických štandardov v týchto krajinách. Vyzývame všetky inštitúcie EÚ, aby vo verejných ponukových konaniach a nákupných politikách uplatňovali zásady spravodlivého obchodu.
<P>
Ďalej sa zaoberáme rastúcou spotrebou živočíšnych produktov, t. j. rastúcim dopytom po mäse a mliečnych výrobkoch, ktorý tlačí na rast dopytu po obilninách na nakŕmenie zvierat miesto ľudí.
<P>
Správa sa zaoberá ešte celým radom ďalších tém. Na záver musím povedať, že táto práca odhalila skutočnú tvár EÚ. Zatiaľ, čo sme sa snažili riešiť potreby a okolnosti rozvojových krajín, pôsobili zástupcovia európskeho priemyslu s pomocou svojich predstaviteľov v Európskom parlamente na to, aby sa pozornosť presunula ku krátkodobým obchodným záujmom podnikov na zaistenie stabilného prístupu k lacným surovinám.
<P>
Vyzývam všetkých poslancov, aby schválili pozmeňujúce a doplňujúce návrhy predložené skupinami ľavice, socialistov a zelených. Obzvlášť dôležité sú pozmeňujúce a doplňujúce návrhy číslo 20 a 21. S ich pomocou môžeme správu vyvážiť, aby získala silnejší rozvojový rozmer.
<SPEAKER ID="098" NAME="Janez Potočnik">
člen Komisie. - Vážený pán predsedajúci, ďakujem Parlamentu za príležitosť k diskusii na tému surovín, ktoré ležia v agende Európskej únie vysoko, najmä s ohľadom na našu politiku konkurencieschopnosti. Najprv by som sa rád poďakoval pánovi spravodajcovi a tieňovým spravodajcom za správu, ktorá zahŕňa mnoho oblastí ako zmena klímy, boj s chudobou a rozvoj.
<P>
Rozvoj je v tejto súvislosti skutočne kľúčovým pojmom. Preto sa krátko zmienim o rozvojovej problematike a potom sa budem zaoberať našimi záujmami a aktivitami týkajúcimi sa šírenia opatrení obmedzujúcich prístup k surovinám.
<P>
Komisia má boj s chudobou, rozvoj a bezpečnosť potravín vysoko vo svojej agende. Dobre viete, že Európska únia je najväčším svetovým darcom rozvojového financovania. Aj konkrétne v oblasti surovín realizuje Komisia niekoľko programov so zameraním na rozvoj: napríklad prostredníctvom sústavy FLEX Komisia podporuje štátne rozpočty rozvojových krajín v prípadoch poklesu fiškálnych príjmov súvisiacich s vývozom.
<P>
Komisia tiež presadzuje prehľadnú správu daňových výnosov pochádzajúcich z čerpania surovín a prírodných zdrojov, a to prostredníctvom niekoľkých iniciatív, vrátane EITI, Kimberleyského procesu a programu FLEGT. Ďalej by som sa rád zmienil o našom programe Všetko okrem zbraní, ktorý zaisťuje bezcolný prístup k dovozom všetkých produktov z najmenej rozvinutých krajín (okrem zbraní), čím im umožňuje diverzifikovať vývoz.
<P>
Teraz sa obrátim k nášmu kľúčovému záujmu z hľadiska obchodu. Na obchod musia byť dvaja. Potrebujeme dovážať a potrebujeme vyvážať. Je preto nanajvýš dôležité zaistiť, aby prístup k surovinám v tretích krajinách nebol zaťažený neoprávnenými pokriveniami trhu ako kvótami, vývoznými clami a zákazmi vývozu.
<P>
Tak to dnes, bohužiaľ, nie je. Naopak, rastie chuť tretích krajín uvaľovať vývozné obmedzenia. Konkrétne sa naše obavy týkajú niektorých kľúčových rozvíjajúcich sa hospodárstiev s agresívnymi cieľmi hospodárskej politiky. Rád by som zdôraznil, že sa nezameriavame na chudobnejšie rozvojové krajiny, ale skôr na veľké rozvíjajúce sa hospodárstva.
<P>
Opatrenia prijímané týmito krajinami vedú k pokriveniu hospodárskej súťaže vo svetovom meradle, čo poškodzuje európsky priemysel. Rozsah tohto problému, bohužiaľ, rastie. V tejto chvíli sú opatrenia ovplyvňujúce dôležité vývozy do Európskej únie zavedené najmenej 20 krajinami. Napočítali sme viac ako 450 obmedzení týkajúcich sa rôznych surovín. Zasiahnutá je priamo či nepriamo väčšina európskych priemyselných odvetví, ak nie všetky.
<P>
Čo by sme s tým mali robiť? Doterajšia práca ukazuje, že aj keď odstránenie vývozných obmedzení už teraz zaujíma dôležité miesto v našej agende, neexistuje žiadne rýchle riešenie, či už v podobe dvojstranných dohôd o voľnom obchode, alebo v rámci Svetovej obchodnej organizácie, ale určite sa budeme viac snažiť.
<P>
Po prvé, bude dôležité vyvinúť celkovú stratégiu prístupu k surovinám. V tejto súvislosti Komisia pracuje na oznámení s dôležitým obchodným prvkom. Akákoľvek takáto stratégia by mala úplne a v logicky previazanom celku zahrnúť všetky oblasti politík, vrátane kľúčových otázok ako bezpečnosť potravín, rozvoj a životné prostredie.
<P>
Všetky prostriedky budú musieť byť využité na maximum. Udržateľná a vnútorne ucelená politika prístupu k surovinám by preto spájala: po prvé, rokovania vedúce k medzinárodným záväzkom v rámci WTO a v bilaterálnych vzťahoch; po druhé, presadzovanie pravidiel WTO a platných dohôd; a po tretie, mäkké opatrenia ako dialóg a budovanie spojenectva. Aj keď žiadny z týchto prvkov nie je nový, ich sila závisí od ich vzájomného spojenia a uceleného použitia. O tom budeme hovoriť na tohtoročnej konferencii so zúčastnenými stranami.
<P>
S ohľadom na význam prístupu k surovinám Komisia víta rokovanie o tejto téme v Parlamentu. Komisia najmä víta pozmeňujúce a doplňujúce návrhy k prvej verzii správy. Správa teraz jasnejšie zdôrazňuje význam tejto problematiky. Konštruktívne navrhuje spôsoby riešenia, napríklad vynucovanie dohôd a rokovanie s partnerskými krajinami. Sme plne pripravení spolupracovať s Parlamentom na príprave a realizácii našej ďalšej stratégie.
<SPEAKER ID="099" NAME="Daniel Caspary">
v mene skupiny PPE-DE. - (DE) Vážený pán predsedajúci, pán komisár Potočnik, teší ma, že ste si dnes urobili čas. Môžeme iba konštatovať, že pán komisár Mandelson sa namiesto diskusie s nami o otázkach kľúčových pre európsku priemyselnú politiku opäť rozhodol odcestovať na nejakú dôležitú konferenciu v zámorí. Aké bolo moje potešenie, keď váš spôsob predstavenia témy bol oveľa lepší, jasnejší a viac vizionársky než čokoľvek, čo by náš komisár pre obchod kedy mohol povedať.
<P>
Veľmi ma potešili výsledky našich rokovaní vo výbore, pretože sa obávam, že spravodajca vo svojom pôvodnom návrhu pre všetku dobre mienenú starostlivosť o rozvojové krajiny úplne stratil zo zreteľa záujmy európskeho priemyslu. Vo Výbore pre medzinárodný obchod sme do správy vložili novú prvú časť, ktorá sa zaoberá záujmami našej priemyslovej politiky. Povaha týchto záujmov je tak teraz krištáľovo úplne zrejmá. Musíme sa silne zamerať na zaistenie dodávok surovín pre európsky priemysel. Ako správne poznamenal pán komisár, v tomto ohľade čelíme veľkým problémom.
<P>
V rámci WTO naliehavo potrebujeme lepšie pravidlá, ktoré by v čo najväčšej miere zakázali opatrenia narušujúce obchod ako vývozné clá. Potrebujeme voľný prístup k surovinám na svetovom trhu. Nemôžeme tolerovať, aby krajiny ako Čína zneužívali suroviny ako svoj politický nástroj.
<P>
Maximum pre zaistenie skutočne otvoreného prístupu k surovinovým trhom musíme urobiť nielen v mnohostranných rokovaniach, ale tiež v rokovaniach dvojstranných. Nemôžeme tolerovať skutočnosť, že Komisia odsúhlasila pristúpenie Ukrajiny k WTO a akceptovala pritom určitý stupeň tolerancie k uvaľovaniu vývozných ciel, pretože to dáva zlý príklad. Rovnako nie je možné tolerovať naše akceptovanie dvojakých cien v súvislosti s pristúpením Saudskej Arábie k WTO, ktoré spôsobilo značné ťažkosti nášmu európskemu petrochemickému priemyslu. Rovnako si nerobím veľké nádeje, keď vidím, čo sa v súčasnosti deje v súvislosti s pristúpením Ruska k WTO, a bol by som rád, aby sa Komisia veľmi snažila predísť uplatňovaniu ďalších opatrení pokrivujúcich obchod.
<P>
Na záver chcem prejaviť úprimnú vďaku za túto správu všetkým kolegom a kolegyniam vo výbore. Dúfam, že v zajtrajšom plenárnom hlasovaní ju príliš nepozmeníme.
<SPEAKER ID="101" NAME="Francisco Assis, v">
mene skupiny PSE. - (PT) Rád by som na úvod poblahoželal pánovi spravodajcovi. V súčasnej dobe vznikajúce problémy v prístupe k surovinám sú z veľkej časti výsledkom štrukturálnych zmien na príslušných trhoch, ktoré súvisia so zmenami medzinárodného hospodárstva.
<P>
Surovinové trhy sa predtým vyvíjali cyklicky a striedali sa na nich obdobia krajného nedostatku s obdobiami núdze, pri občasnom vzniku období rovnováhy. Dnes sa zdá, že čelíme novej situácii štrukturálneho nedostatku, ktorý je v značnej miere spôsobený náhlym rastom dopytu v dôsledku rapídnej industrializácie a urbanizácie v rade rozvíjajúcich sa krajín.
<P>
Je zrejmé, že na zodpovedajúcich fórach, najmä vo Svetovej obchodnej organizácii, musí byť sústredené úsilie o dosiahnutie konsenzu s cieľom uľahčiť prístup k surovinám. Zároveň však nesmieme stratiť zo zreteľa inú podstatnú otázku: v súčasnej dobe čelíme novej situácii na trhoch potravín, ako aj v energetike. V Európskej únii preto naši hlavní dovozcovia surovín musia sledovať túto situáciu so zvláštnou opatrnosťou. Na jednej strane musíme brať do úvahy možné následky po celom svete, pretože by mohol vzniknúť nadmerný tlak na spotrebu surovín s veľmi nepriaznivými dôsledkami pre životné prostredie a hospodársku a spoločenskú organizáciu v rozvojových krajinách, ale na druhej strane sa tiež musíme pozerať na svoju vlastnú situáciu a chápať svoje vlastné ťažkosti.
<P>
To nás, zdá sa, stavia pred dve zásadné otázky. Jedna sa týka potreby prehodnotiť náš vlastný model hospodárskeho rozvoja, pretože ten je nezlučiteľný so situáciou nadmerného čerpania surovín. Po druhé, mali by sme klásť väčší dôraz na aplikovaný vedecký výskum, ktorý by posilnil inovácie, podporil recykláciu surovín a poskytol nové odpovede na nové problémy, ktoré tento štrukturálny nedostatok prináša.
<SPEAKER ID="102" NAME="Zbigniew Zaleski" AFFILIATION="PPE-DE">
(PL) Príroda rozdelila svoje bohatstvo - suroviny v podzemí, potraviny a stromy na povrchu zeme a ryby vo vodách - na našej planéte nerovnomerne. Ľudské potreby sú rovnaké, ale napĺňanie týchto potrieb vyžaduje solidaritu pri čerpaní zdrojov a ich distribúcii prostredníctvom medzinárodného obchodu. Holmova správa sa o tejto téme vyjadruje veľmi obsažne. V nadväznosti na pána Casparyho by som rád zdôraznil niekoľko bodov.
<P>
Po prvé, racionálne čerpanie obmedzených zdrojov. Opakujem: obmedzených zdrojov.
<P>
Po druhé, ochrana surovín pred vykrádaním, pred neokoloniálnym vykorisťovaním chudobných krajín, najmä v Afrike. Obchod s materiálmi, na ktorom sa podieľa Čína a niektoré ďalšie krajiny, je neprehľadný.
<P>
Po tretie, účelom obchodu s týmito surovinami by mal byť rozvoj chudobných krajín. To je náš hlavný cieľ. Výnosy musia pripadnúť obyvateľstvu, a nielen predstaviteľom úradov alebo veľkým medzinárodným spoločnostiam.
<P>
Po štvrté, surovinová politika EÚ musí zaistiť, aby sa Únia nestala rukojemníkom, napríklad Ruska v prípade plynu alebo možno v budúcnosti Brazílie v prípade cukru.
<P>
Po piate, všetci partneri nesú plnú zodpovednosť za čerpanie morských zdrojov. Ako je známe, mnoho druhov rýb je ohrozených vyhynutím rovnako ako pralesy Ázie a Amazonky.
<P>
Vážená pani predsedajúca, na záver chcem povedať, že vodiacim heslom pre slobodný a spravodlivý obchod musí byť zodpovednosť pri čerpaní obmedzených prírodných zdrojov, aby prístup k surovinám potrebným pre ľudskú existenciu mali aj budúce generácie. Podobne je potrebné pomáhať chudobným krajinám pri rozvoji technológií potrebných k produkcii základných potravín. A v tomto ohľade môže Európa dokázať veľmi, veľmi mnoho.
<SPEAKER ID="103" NAME="Marusya Ivanova Lyubcheva" AFFILIATION="PSE">
(BG) Vážená pani predsedajúca, vážený pán komisár, vedomí si úlohy obchodu v našom globalizujúcom sa svete musíme podporovať úsilie o šírenie spravodlivého obchodu a všetky iniciatívy prispievajúce k udržateľnému hospodárskemu rozvoju.
<P>
Ceny surovín ovplyvňujú vývoj trhu a v mnohých prípadoch zhoršujú následky hospodárskeho rozvoja, najmä v krajinách s malými ložiskami surovín. To ovplyvňuje celkovú trhovú situáciu a dostupnosť surovín.
<P>
Očakávaným vysokým cenám ropy a elektrickej energie vieme a mali by sme čeliť s pomocou účinných technológií ťažby a spracovania surovín. Táto účinnosť a zavádzanie inovácií, ako aj udržiavanie silného výskumu, určujú mieru úspešnosti pri zlepšovaní trhovej situácie a zvyšovaní našej sily prostredníctvom diverzifikácie a energetickej bezpečnosti.
<P>
S ohľadom na poľnohospodársky obchod by sa pozornosť mala zamerať na zmiernenie tlaku na producentov, ktorý je spôsobený nerovnováhou medzi výkupnými cenami poľnohospodárskych produktov a cenami maloobchodnými. To nielen narušuje trh, ale ukazuje tiež, že trh má určité sociálne náklady.
<SPEAKER ID="104" NAME="Glyn Ford" AFFILIATION="PSE">
Vážená pani predsedajúca, je mi potešením vyjadriť sa o správe pána Holma o obchode so surovinami a komoditami. Minulý mesiac som mal tú česť zúčastniť sa v mene Parlamentu na 12. zasadnutí konferencie OSN o obchode a rozvoji (UNCTAD) v Akkre. Z tejto konferencie vzišlo volanie o pomoc svetovej chudobe.
<P>
Eskalácia cien potravín čím ďalej tým častejšie vedie k pouličným nepokojom, a ak máme túto situáciu riešiť, potrebujeme siahnuť po nových prístupoch. Hrozí, že táto nová kríza zabije každý deň viac ľudí, než koľko ich zomrelo následkom terorizmu počas celých šiestich rokov po 11. septembri. Politici a vlády si možno ešte nevšimli, že chudobní ľudia sveta čím ďalej tým častejšie nemajú, čo dať jesť svojim deťom. Následky budú obzvlášť vážne v Afrike, kde sa ceny komodít v posledných dvanástich mesiacoch viac než zdvojnásobili a v dôsledku špekulácií, nedostatku a zmien v štruktúre produkcie rastú aj naďalej. Základnou príčinou je rastúci dopyt vo východnej Ázii a prepad ponuky v dôsledku zanedbania investícií do poľnohospodárstva. Zmeny klímy, ktoré sa prejavujú povodňami, suchami a rekordnými teplotami, túto situáciu len zhoršujú, najmä pre najchudobnejších ľudí sveta. Preto dúfam, že toto uznesenie prijmeme.
<SPEAKER ID="105" NAME="Georgios Papastamkos" AFFILIATION="PPE-DE">
(EL) Vážená pani predsedajúca, prístup k surovinám je skutočne životne dôležitý pre hospodárstvo a konkurencieschopnosť Európy. To ešte zvýrazňuje skutočnosť, že EÚ do značnej miery závisí od dovozu surovín z tretích krajín.
<P>
Našou prioritou musí byť odstránenie prekážok prístupu EÚ k surovinovým trhom, ktoré kladú tretie krajiny. To platí pre súčasné rokovania v rámci WTO, ako aj pre aktuálne prerokovávanie dvojstranných dohôd o voľnom obchode.
<P>
Na záver by som rád, pani predsedajúca, dámy a páni, vyjadril presvedčenie, že nevyhnutnou podmienkou životaschopného a prehľadného riadenia surovín a prírodných zdrojov sú mechanizmy na pomoc rozvojovým krajinám a prenos know-how do týchto krajín.
<SPEAKER ID="106" NAME="Stavros Arnaoutakis" AFFILIATION="PSE">
(EL) Vážená pani predsedajúca, vážený pán komisár, je zrejmé, že konkurencieschopnosť našich európskych podnikov do značnej miery závisí od dodávok surovín. Preto dnes potrebujeme ucelenú stratégiu na zaistenie prístupu k svetovým trhom. Taká stratégia pomôže zabezpečiť medzinárodnú spoluprácu, legitímnu hospodársku súťaž, spravodlivý obchod a dodržiavanie obmedzení, ktoré súvisia s vážne mienenými rozvojovými podnetmi v menej rozvinutých krajinách. Rovnako napomôže investíciám do výskumu a vývoja ekologických technológií a do recyklácie.
<P>
Naším cieľom musí byť udržateľný rozvoj EÚ, ako aj solidarita s najchudobnejšími krajinami sveta.
<SPEAKER ID="107" NAME="Brian Crowley" AFFILIATION="UEN">
Vážená pani predsedajúca, rád by som poďakoval spravodajcovi za prácu, ktorú na tejto správe odviedol. Vidím tu tri kľúčové aspekty.
<P>
Po prvé, vidím tu celosvetovú súťaž o suroviny a komodity. Ak chceme byť v prístupe k týmto komoditám úspešní, musíme si na európskej úrovni uvedomiť, že potrebujeme zaujať lepšiu pozíciu pre uzatváranie dvojstranných dohôd a dvojstranných zmlúv.
<P>
S ohľadom na dlhodobý vývoj je samozrejme veľmi dôležitá otázka rozhovorov o svetovom obchode, ale ďalší manévrovací priestor si môžeme vytvoriť prostredníctvom hospodárskych partnerstiev s rozvojovým svetom. Rád by som tiež upozornil, že vzdanie sa určitých práv v rámci rozhovorov o svetovom obchode pre krátkodobý prístup k surovinám a komoditám by mohlo poškodiť značnú časť nášho európskeho hospodárstva, a najmä naše poľnohospodárstvo.
<P>
Na záver by som, rovnako ako kolega predo mnou, rád zdôraznil, že najdôležitejším ohľadom zo všetkých je poctivosť. Aby rozvojové krajiny dosahovali úspechy, musíme do nich teraz investovať, a to nielen v tomto a budúcom roku pre vysoké ceny ropy a zemného plynu, ale aj o dvadsať rokov. Aby sme predišli problémom vo vzdialenejšej budúcnosti, mali by sme tieto investície prepojiť s investíciami do vzdelania a zdravotnej starostlivosti pre obyvateľstvo týchto krajín.
<SPEAKER ID="108" NAME="Janez Potočnik">
člen Komisie. - Vážená pani predsedajúca, rád by som sa cteným poslankyniam a poslancom poďakoval za ich pripomienky. K výzvam, pred ktorými stojíme, sa vyjadrili úplne jasne. Je tiež úplne jasné, že na jednej strane musíme zaistiť vyvážený rozvoj našej práce, teda so zvláštnym dôrazom na chudobnejšie krajiny a upevnenie poctivosti, o ktorej hovoril pán Crowley, a na druhej strane musíme zaistiť poctivé pravidlá obchodu v záujme prístupu nášho hospodárstva k surovinám. Je faktom, že Európska únia predstavuje čistého dovozcu surovín a že ním tiež zostane.
<P>
V prístupe na naše dodávateľské trhy teraz čelíme silnejšej súťaži a rastúcim cenám pre zostrenú konkurenciu zo strany radu rozvíjajúcich sa hospodárstiev. Tieto rozvíjajúce sa krajiny zároveň kladú prekážky prístupu k svojim vlastným surovinám, čím narúšajú hospodársku súťaž. Nenahraditeľnou súčasťou rovnice našej stratégie svetovej konkurencieschopnosti je preto spravodlivý prístup k surovinám za transparentných podmienok.
<P>
Pre budúce roky je zámerom Komisie využiť všetky dostupné nástroje na zaistenie udržateľných dodávok surovín našim priemyselným odvetviam. K tomu bude Komisia sledovať komplexnú a vyváženú stratégiu. Ako Parlament správne zdôrazňuje, táto stratégia musí zohľadňovať nielen záujmy našich priemyselných odvetví a našej konkurencieschopnosti, ale aj záujmy chudobnejších krajín.
<P>
Pokiaľ ide o rozvojový uhol pohľadu, musíme a chceme rozlišovať medzi oprávnenými krokmi chudobnejších rozvojových krajín, ako sú vývozné clá predstavujúce nevyhnutný zdroj príjmov pre ich rozpočty, na jednej strane a opatreniami, ktoré prijímajú rozvíjajúce sa ekonomiky v rámci svojej hospodárskej politiky a ktoré narušujú hospodársku súťaž na svetových trhoch, na strane druhej.
<P>
Oceňujem pripomienku pána Assisa o záväzkoch v oblasti výskumu a vývoja, ktoré v tejto súvislosti tiež musia byť zvýšené. Chcel by som sa poďakovať Parlamentu za to, že nás v tejto politike podporuje. O ďalšom uskutočňovaní našej stratégie vás budeme priebežne informovať.
<SPEAKER ID="109" NAME="Jens Holm" LANGUAGE="SV">
Vážený pán komisár Potočnik, tešíme sa na oznámenie Komisie a na konferenciu. Páči sa mi, že hodláte riešiť otázky bezpečnosti potravín, rozvoja a životného prostredia.
<P>
Pán Francisco Assis, úplne s vami súhlasím v tom, že musíme prehodnotiť náš model hospodárskeho rozvoja.
<P>
Pán Zbigniew Zaleski, súhlasím, že obchod sa nesmie rovnať neokoloniálnemu vykrádaniu surovín v rozvojových krajinách. Preto vyzývam pána Zbigniewa Zaleského a všetkých ostatných, aby určite podporili pozmeňujúce a doplňujúce návrhy číslo 20 a 21. Prosím vás, aby ste si ich pozorne preštudovali.
<P>
Pozrite sa tiež na pozmeňujúci a doplňujúci návrh číslo 26, ktorý sa zaoberá biopalivami. Požadujeme v ňom zavedenie štandardov ochrany životného prostredia a sociálnej ochrany s ohľadom na biopalivá. Obrovským problémom je, že sa čím ďalej tým viac obilnín spotrebováva pri výrobe mäsa, inými slovami, kŕmime nimi hospodárske zvieratá, ale zároveň sa čím ďalej tým viac obilnín spotrebováva pri výrobe paliva pre naše automobily.
<P>
Toto je výzva pre Komisiu: požadujeme opatrenia na obmedzenie používania vozidiel na súkromné cesty a spotreby mäsa, aby sme mali viac obilnín pre nakŕmenie ľudí!
<P>
V správe požadujeme naliehavé opatrenia na riešenie zmien klímy. Svojho dielu zodpovednosti sa musí zhostiť tiež obchod. Musíme odstrániť všetky zbytočné emisie a obmedziť dopravu. Predmetom značnej časti obchodu sú výrobky, ktoré by mohli byť rovnako ľahko vyrábané lokálne. Musíme podporovať obchod so "zeleným tovarom" a chytré technológie na ochranu životného prostredia. Pokiaľ to neurobíme a obchod sa nezhostí svojho dielu zodpovednosti, čoskoro nezostanú žiadne suroviny, s ktorými by sme mohli obchodovať, ani žiadne potraviny, ktoré by sme mohli jesť. Je nesmierne dôležité, aby sme vzali svoju zodpovednosť za zmeny klímy vážne!
<SPEAKER ID="110" NAME="Predsedajúca">
Rozprava je ukončená.
<P>
Hlasovanie sa bude konať v utorok 20. mája 2008.
<CHAPTER ID="003">
Žiadosť o vrátenie veci výboru: pozri zápisnicu
<CHAPTER ID="008-05">
5. Spoločná organizácia trhu s cukrom (hlasovanie)
<CHAPTER ID="007">
Schválenie zápisnice z predchádzajúceho rokovania: pozri zápisnicu 
<CHAPTER ID="011-02">
2. Kambodža, najmä prípad Sama Rainsyho
<SPEAKER ID="308" NAME="Predsedajúci">
Ďalším bodom programu je rozprava o Kambodži, konkrétne o prípade Sama Rainsyho.
<SPEAKER ID="309" NAME="Marietje Schaake">
autorka. - Vážený pán predsedajúci, Sam Rainsy je náš kolega, poslanec parlamentu v Kambodži. Už táto skutočnosť viedla k pokusom o atentát na Sama Rainsyho a k mnohým politickým a právnym útokom vládnucej strany na jeho osobu vrátane 12-ročného trestu odňatia slobody. Vládnucej strane sa zjavne nepáči, že Sam Rainsy pranieruje korupciu a porušovanie ľudských práv.
<P>
Chcela by som tejto vládnucej strane pripomenúť, že EÚ je najväčšou darcovskou inštitúciou Kambodže a že táto pomoc je podmienená dodržiavaním ľudských práv a základných slobôd.
<P>
V roku 2006 udelila Liberálna internacionála Samovi Rainsymu cenu za slobodu. Táto cena mu bola udelená za ochranu slobôd, ktoré v tomto Parlamente podporujeme. Preto vyzývame kambodžské orgány, aby vykonali odporúčania osobitného spravodajcu OSN pre ľudské práva v Kambodži.
<SPEAKER ID="310" NAME="Raül Romeva i Rueda">
autor. - Vážený pán predsedajúci, ako tu už zaznelo, Európska únia je najväčšou darcovskou inštitúciou Kambodže, a preto máme nepochybne právo žiadať od kambodžských orgánov, aby sa zaoberali nielen politickými a inštitucionálnymi reformami s cieľom vybudovať demokratický štát riadený princípmi právneho štátu, ktorý bude založený na rešpektovaní základných slobôd a práv, ale aby tiež prejavili vôľu účinne bojovať proti zakorenenej pliage s názvom korupcia, masívnemu odlesňovaniu, ktoré je príčinou vysídľovania ľudí, proti vyvlastňovaniu pôdy a sexuálnej turistike. Máme právo žiadať, aby odmietli súčasnú kultúru beztrestnosti a postavili pred súd všetkých, ktorí sa na takýchto aktivitách podieľajú.
<P>
Nevyhnutnosťou je aj záruka slobodného a slušného politického prejavu bez zastrašovania a prenasledovania. Presnejšie povedané, mali by sme zdôrazniť, že nás znepokojuje trestné stíhanie opozičného vodcu Sama Rainsyho a rozsudok odňatia slobody v trvaní 12 rokov na základe symbolického gesta a na zjavnom politickom pozadí. Znepokojuje nás najmä to, že v prípade potvrdenia rozsudku by Sam Rainsy nemohol kandidovať v parlamentných voľbách v roku 2013, čo by malo oveľa vážnejšie dôsledky, pretože by to ovplyvnilo opozíciu ako takú.
<SPEAKER ID="311" NAME="Véronique De Keyser" LANGUAGE="FR">
Vážený pán predsedajúci v tomto naliehavom uznesení zohráva hlavnú úlohu Sam Rainsy, trochu kontroverzná postava, ale nesmieme preto zabúdať na skutočný problém demokracie, ktorý sa skrýva za týmto prípadom.
<P>
Ako sme už počuli, Sam Rainsy je liberál a oponent vodcu Hun Sena. Pán Rainsy bol už predtým odsúdený na 18 mesiacov väzenia, ale v roku 2006 mu udelili milosť. V skutočnosti obvinil Hun Sena za to, že stál v pozadí granátového útoku v roku 1997.
<P>
Dnes je obvinený zo zločinu - symbolického zločinu, ako tu už zaznelo -, pretože odstránil označenie spornej hranice medzi Vietnamom a Kambodžou a distribuoval takzvané falošné mapy. Dvanásť rokov v neprítomnosti je veľa, ale vieme, o čo tu v skutočnosti ide. Jediným cieľom je zabrániť jeho kandidatúre v nasledujúcich voľbách v roku 2013, pretože Sam Rainsy je vodcom druhej opozičnej politickej strany v krajine.
<P>
Politická situácia v Kambodži je v dôsledku toho napätá, blížia sa voľby a politici využívajú rôznu predvolebnú taktiku, ale tiež dochádza k posunu smerom k autoritatívnemu režimu a chcela by som spomenúť, že prípad pána Rainsyho nie je jediný, trestne stíhaní boli aj predstavitelia MVO: politik Mu Sochua bol obvinený z ohovárania premiéra, novinár Hang Chakra bol uväznený za to, že pranieroval korupciu, do ktorej sú zapletení ľudia okolo vicepremiéra Sok Ana a podobne.
<P>
Preto by som chcela rovnako ako ostatní len zdôrazniť, že sme darcami, že máme zmluvu o spolupráci, ktorá stanovuje povinnosť rešpektovať základné práva. Tiež žiadam o vypracovanie krízového plánu humanitárnej pomoci pre ľudí, pre obyvateľstvo postihnuté krízou v oblasti stavebníctva a textilného priemyslu. To je tiež dôležité.
<SPEAKER ID="312" NAME="Charles Tannock">
autor. - Vážený pán predsedajúci, hoci je Kambodža na papieri pluralitnou demokraciou, renomovaná MVO Human Rights Watch uvádza, že politici a novinári, ktorí kritizujú vládu, čelia násiliu a zastrašovaniu.
<P>
Súdnictvo je navyše stále veľmi slabé a podlieha politickému vplyvu. Okrem toho vláda zatvára oči pred podvodníckym vyvlastňovaním pôdy patriacej poľnohospodárom, nezákonnou ťažbou dreva a rozsiahlym drancovaním prírodných zdrojov krajiny.
<P>
Sama Rainsyho, vedúceho predstaviteľa opozície, ktorý sa v súčasnosti nachádza v exile vo Francúzsku, odsúdili v neprítomnosti na 10 rokov väzenia. Jeho takzvaným zločinom bola snaha upozorniť na vyvlastňovanie pôdy patriacej poľnohospodárom zo strany vlády, ku ktorému došlo po rokovaniach o hraniciach so susedným Vietnamom, počas ktorých ho obvinili z toho, že vykopal hraničné stĺpy.
<P>
Dnešné uznesenie je dobre načasovaným upozornením kambodžskej vláde, že ak chce budovať užšie vzťahy s EÚ, mala by zaručiť a dodržiavať základné slobody a práva. V opačnom prípade hrozí, že sa Kambodža v očiach medzinárodného spoločenstva zaradí k takým vydedencom, ako je Mjanmarsko.
<SPEAKER ID="313" NAME="Monica Luisa Macovei">
autorka. - Vážený pán predsedajúci, opozičný vodca pán Rainsy bol odsúdený v neprítomnosti na 12 rokov väzenia. Jeho proces nebol v súlade s medzinárodnými normami pre spravodlivé a nestranné súdnictvo a rozsudok voči jeho osobe bol politicky motivovaný. Podobné rozsudky nad členmi opozičnej strany sú pomerne bežné a svedčia o tom, že súdnictvo v Kambodži nie je nestranné. Takéto rozhodnutia súdu porušujú základné ľudské práva vrátane slobody prejavu a práva na spravodlivý súdny proces.
<P>
Som zásadne proti rozsudku nad Samom Rainsym a jemu podobným, ktorí si uplatňujú právo na slobodu prejavu a vyzývam kambodžskú vládu, aby zastavila súčasné despotické praktiky. Musíme Kambodžu upozorniť na medzinárodnej úrovni, aby sa snažila budovať demokraciu a aby nevyužívala selektívne uplatňovanie zákonov voči právam jednotlivcov. Zvlášť vyzývam Komisiu, aby Kambodži pripomenula, že nové nariadenia v oblasti mimovládnych organizácií nesmie využívať na obmedzovanie opozície a občianskej spoločnosti.
<SPEAKER ID="314" NAME="Sari Essayah" LANGUAGE="FI">
Vážený pán predsedajúci, spôsob zaobchádzania so Samom Rainsym je iba špičkou ľadovca autoritatívneho riadenia, v ktorom vládnuca strana v Kambodži uplatňuje politickú moc nad súdnictvom v snahe umlčať kritiku vlády. Prvoradým cieľom tejto vlády je, samozrejme, potláčanie práv občianskej spoločnosti a podpora systému jednej strany. O tom svedčí aj rozsudok nad Samom Rainsym, ktorého snahou je zabrániť jeho kandidatúre vo voľbách v roku 2013.
<P>
Ako tu už zaznelo, EÚ je najväčšou darcovskou inštitúciou Kambodže, a preto je dôležité, aby sme sa v tomto uznesení neuspokojili iba s pranierovaním nespočetných prípadov porušovania ľudských práv v tejto krajine, chýbajúceho korektne fungujúceho súdnictva a politizácie ozbrojených síl. Musíme Kambodži tiež veľmi jasne a rázne pripomenúť dohodu o spolupráci medzi EÚ a Kambodžou a článok 1 tejto dohody, ktorý vyzýva na rešpektovanie ľudských práv. Ak bude Kambodža naďalej ignorovať občianske slobody, treba vyvodiť dôsledky a EÚ musí ďalšie poskytovanie pomoci podmieniť jednoznačným zlepšením situácie v oblasti ľudských práv.
<SPEAKER ID="315" NAME="Corina Creţu" LANGUAGE="RO">
Dvanásťročný trest odňatia slobody pre kambodžského opozičného vodcu Sama Rainsyho je skutočne vážnym porušením ľudských práv a očividným znakom autoritatívneho režimu, ktorý vládne politickému životu v Kambodži. Po trojnásobnom vylúčení z národného zhromaždenia a zbavení poslaneckej imunity, po mnohých pokusoch o atentát a vraždách desiatok jeho stúpencov bol Sam Rainsy teraz odsúdený v neprítomnosti za protesty so silným politickým podtextom.
<P>
Jediným zámerom septembrového rozsudku nad Samom Rainsym je v podstate zabrániť vedúcemu predstaviteľovi opozície kandidovať vo voľbách, ktoré by sa mali konať približne o dva roky, čo raz a navždy zmarí šance Kambodže na nastolenie demokracie. Okrem požiadaviek predložených kambodžskej vláde prostredníctvom tohto uznesenia, v ktorom žiadame skoncovať s politickým prenasledovaním, by som chcela požiadať vysokú predstaviteľku Európskej únie pre zahraničné veci, aby vyvíjala nevyhnutný tlak na príslušné orgány s cieľom obnoviť politické a inštitucionálne reformy potrebné na nastolenie skutočnej demokracie.
<SPEAKER ID="316" NAME="Gerald Häfner" LANGUAGE="DE">
Vážený pán predsedajúci, Kambodža je prekrásna krajina s veľkolepou históriou, no táto krajina i jej história majú aj svoje tienisté stránky. K aktuálnym problémom patrí miznutie ľudí, zatváranie ľudí bez súdneho procesu, vysoká miera korupcie, nezákonné vyvlastňovanie pôdy a nezákonná ťažba. Ako poslancov Európskeho parlamentu by nás malo najviac znepokojovať to, že ľudí, ktorí tieto praktiky kritizujú a pranierujú, môžu zatknúť na ulici, postaviť pred fingovaný súd a potom uväzniť.
<P>
Sam Rainsy, opozičný vodca v Kambodži, bol vystavený vážnemu prenasledovaniu. Pána Rainsyho zvolili už dávnejšie, ale v roku 1995 ho z parlamentu vylúčili. Podarilo sa mu však vrátiť. Počas predvolebných mítingov čelil množstvu útokov, pri jednom z nich zahynulo 80 ľudí. Mal som tú česť navštíviť pána Rainsyho v Kambodži. Je to veľmi mierumilovný človek a oddaný zástanca demokracie a ľudských práv. Teraz bol na základe pochybných argumentov odsúdený na 12 rokov väzenia za symbolický čin.
<P>
Ak niekto uväzní vodcu opozičnej strany, uväzní aj veľkú časť ľudí krajiny, ktorých táto osoba zastupuje. Ak niekto uväzní vodcu opozičnej strany a bráni mu zúčastniť sa ďalších volieb, marí demokratický proces a porušuje občianske a ľudské práva. Myslím si, že toto by sme nemali tolerovať, a vyzývam Komisiu, aby žiadala najmä rešpektovanie článku 1 dohody o spolupráci s Kambodžou. V tomto článku sa hovorí o rešpektovaní ľudských práv v Kambodži, ktoré je základným predpokladom poskytovania pomoci zo strany Európskej únie.
<SPEAKER ID="317" NAME="Adam Bielan" LANGUAGE="PL">
Kambodžu som mal možnosť navštíviť dvakrát. Prvýkrát to bolo pred dvomi rokmi s delegáciou pozorovateľov Európskeho parlamentu počas parlamentných volieb a druhýkrát pred šiestimi mesiacmi. Musím povedať, že Kambodža je krajina, ktorá v porovnaní s ostatnými krajinami tejto časti sveta zaznamenala v posledných rokoch rýchly rast - mám na mysli hospodársky rast. Rýchly hospodársky rast v Kambodži, žiaľ, nejde ruka v ruke s procesom demokratizácie. Skutočná demokracia nemôže existovať bez silných médií, ktoré kontrolujú vládnucu stranu, bez silnej opozície a bez silného sektora mimovládnych organizácií.
<P>
Rozsudok nad Samom Rainsym, ktorý určite nie je prvý, je ďalším úderom pre opozíciu. V prípade potvrdenia rozsudku Sam Rainsy nebude môcť kandidovať v ďalších parlamentných voľbách, hoci má v krajine pomerne vysokú popularitu. Rozsudok je záhadou aj preto, že po vyše 30 rokoch od pádu režimu Červených Kmérov veľmi veľa vodcov režimu v Kambodži stále nebolo odsúdených. Spochybňovanie vietnamsko-kambodžskej hranice určite neprospieva stabilizácii v regióne, táto záležitosť by sa však napriek tomu mala riešiť politickými prostriedkami a nie súdnym rozhodnutím.
<SPEAKER ID="318" NAME="Elena Băsescu" AFFILIATION="PPE">
(RO) Je odsúdeniahodné, že kambodžské súdy stále využívajú zatýkanie ako prostriedok na zastrašovanie politických oponentov a disidentov. Najčastejším terčom týchto praktík sú novinári, aktivisti za ľudské práva a ďalší kritici obhajujúci slobodu prejavu.
<P>
Obvinenia voči Samovi Rainsymu majú zjavne skôr politický ako zločinecký charakter. Sam Rainsy bol odsúdený na 12 rokov väzenia za symbolické gesto protestu voči spôsobu označenia hranice s Vietnamom. Zdá sa však, že skutočným dôvodom tohto rozsudku je zmariť opozícii účasť v parlamentných voľbách v roku 2013.
<P>
Chcela by som využiť túto príležitosť a vyzvať kambodžskú vládu, aby dodržiavala svoje záväzky vo vzťahu ku konsolidácii stavu demokracie. Samovi Rainsymu ako hlavnému predstaviteľovi opozície treba umožniť čo najskôr pokračovať v plnení povinností v kambodžskom parlamente. Tento krok by pomohol zastaviť smerovanie k systému jednej strany, ktorý ohrozuje rešpektovanie ľudských práv.
<SPEAKER ID="319" NAME="Eija-Riitta Korhola" AFFILIATION="PPE">
(FI) Vážený pán predsedajúci, rozhodnutie kambodžského súdu poslať opozičného vodcu Sama Rainsyho na 10 rokov do väzenia za šírenie nepravdivých informácií a falšovanie úradných listín a ďalšie podobné prípady vedú na Západe k oprávneným pochybnostiam o nestrannosti a nezávislosti právneho systému krajiny.
<P>
V Kambodži sa objavujú systematické snahy o povrchnú interpretáciu ustanovení zákona o šírení nepravdivých informácií, ohováraní a krivom obviňovaní spôsobom, ktorý sa snaží mariť činnosť opozície a MVO. Predmetné ustanovenia sa v skutočnosti využívajú na obmedzovanie slobody názoru a vyjadrovania.
<P>
Uznávam, že Kambodža dosiahla od čias Pol Potovho režimu významný pokrok, pokiaľ sa však kambodžská vláda rozhodla v procese budovania demokratického systému zastať na polceste, čo je, žiaľ, prípad mnohých krajín, považoval by som to za znepokojujúce. Kambodža podpísala niekoľko medzinárodných dohôd vrátane dohody o spolupráci s Európskou úniou s cieľom zabezpečiť základné práva svojich občanov a uplatňovať na svojom území demokratické zásady. Európska únia musí bezpodmienečne vyzvať kambodžskú vládu, aby rešpektovala svoje záväzky.
<SPEAKER ID="320" NAME="Cristian Dan Preda" AFFILIATION="PPE">
(RO) Ako sa tu už spomínalo, Sam Rainsy bol odsúdený k dvom trestom odňatia slobody: k predchádzajúcemu dvojročnému trestu mu pridali 10-ročný trest za údajné šírenie nepravdivých informácií a falšovanie verejných listín. Ako už povedali kolegovia poslanci, ide o zjavný pokus o zmarenie jeho účasti v budúcich voľbách. Problém celého tohto príbehu spočíva v tom, že Sam Rainsy bol odsúdený v neprítomnosti v rámci procesu, ktorý prebiehal za zatvorenými dverami a ktorý podľa informácií sprevádzali mnohé nejasnosti.
<P>
V skutočnosti nejde o ojedinelý prípad. Rovnakému zaobchádzaniu vrátane trestného stíhania čelilo veľa kritikov kambodžskej vlády. Domnievam sa, ako tu už zaznelo, že na základe dohody o spolupráci s Európskou úniou musia kambodžské orgány plniť jasné záväzky v oblasti dodržiavania ľudských práv.
<SPEAKER ID="321" NAME="Jaroslav Paška" AFFILIATION="EFD">
(SK) V Kambodži, podobne ako v mnohých iných krajinách, skĺzava boj o politickú moc do skutočného boja, ako sa hovorí, do boja na život a na smrť. Mocenské štruktúry svojich politických odporcov v takýchto prípadoch likvidujú, prenasledujú, zatvárajú.
<P>
Takto to vyzerá aj s prípadom Sama Rainsyho, ktorého sa chcú súčasní vládcovia prirodzene zbaviť, pretože je pre nich konkurenciou, vytvára pre nich riziko budúcej politickej zmeny. Iste aj v tomto prípade by sme mohli intervenovať a žiadať kambodžskú vládu o to, aby prestala šikanovať svojho politického odporcu a vytvorila mu priestor na to, aby mohol rovnako ako ostatní súťažiť v politickom boji.
<P>
Vzhľadom na lepšie vybudované kontakty, ktoré máme s Kambodžou, myslím si, že v tomto prípade môžeme byť aj úspešnejší, ako v prípade Harare. Takže myslím, že v tomto prípade by naozaj stálo za to vytvoriť politický tlak na kambodžskú vládu, aby zvážila svoj postup a svoje správanie sa k politickým odporcom, aby vytvorila podmienky na to, aby došlo v tejto krajine k voľnej a korektnej politickej súťaži.
<SPEAKER ID="322" NAME="Máire Geoghegan-Quinn" LANGUAGE="GA">
Vážený pán predsedajúci, v prvom rade by som chcela poďakovať poslancom, ktorí sa zúčastnili tejto rozpravy.
<P>
Chcela by som poďakovať všetkým poslancom Európskeho parlamentu, ktorí predložili uznesenia o Kambodži, za túto naliehavú rozpravu. Situácia v tejto krajine naozaj vyvoláva obavy.
<P>
S našimi kambodžskými partnermi sme mali otvorenú výmenu názorov, naposledy v spoločnom výbore v Bruseli 8. októbra, kde sme hovorili o stave demokratických inštitúcií v krajine a predovšetkým o zaobchádzaní s opozíciou v Parlamente. Skutočnosť, že opozičný vodca Sam Rainsy musel hľadať útočisko vo Francúzsku, je znakom zhoršujúceho sa vývoja.
<P>
To isté môžeme povedať o angažovanosti súdnictva v politike a trestnom stíhaní členov opozície vrátane tých, ktorí majú právo využívať poslaneckú imunitu. Vzniká tu nebezpečenstvo, že národné zhromaždenie už nebude môcť fungovať ako fórum pre slobodnú výmenu názorov. Médiá sú tiež pod tlakom.
<P>
Spomeniem aj svetlé miesta. Kambodža súhlasila so všetkými odporúčaniami Rady Organizácie Spojených národov pre ľudské práva vo všeobecnom pravidelnom preskúmaní. Zaregistrovali sme aj schválenie nového trestného zákonníka a protikorupčného zákona. Uplatňovanie týchto zákonov v praxi budeme musieť nepochybne sledovať. Naďalej budeme Kambodžu upozorňovať na odporúčania, ktoré v minulosti predložili naše volebné pozorovateľské misie. Významným cieľom je vytvorenie účinného výboru pre ľudské práva. Vítame zámer vlády pokračovať týmto smerom a iniciatívu vytvoriť spoločné fórum s organizáciami občianskej spoločnosti.
<P>
Kambodža je stále veľmi chudobná krajina. Je toho veľa, čo treba urobiť v úsilí udržať súčasný hospodársky rast a zároveň nezvyšovať rozdiely v spoločnosti. Súčasťou tohto postupu by mala byť reforma predpisov týkajúcich sa vlastníctva pôdy a ukončenie neudržateľných praktík v hospodárení s pôdou a lesnom hospodárstve vrátane ťažby prírodných zdrojov.
<P>
Sankcionovaním vlády alebo oslabovaním vzájomných kontaktov najchudobnejším a najzraniteľnejším nepomôžeme. Naopak, povzbudíme tých, ktorí vo vzťahu k demokracii dávajú prázdne sľuby. Preto si myslím, že pozastavenie bilaterálnej dohody by nebol správny krok.
<P>
Nie je nič lepšie ako trpezlivý dialóg. Ak nás nebudú považovať za významného aktéra v rozvoji krajiny, stratíme možnosť ovplyvniť udalosti. V Kambodži je však toho veľa, čo môžeme urobiť, a to na všetkých úrovniach, od kresla premiéra až po občiansku spoločnosť. Budeme naďalej podporovať pozitívne iniciatívy Kambodže s cieľom zlepšiť situáciu v oblasti ľudských práv, posilniť rozvoj a rodovú rovnosť a zároveň naďalej presadzovať skutočnú pluralitnú parlamentnú demokraciu, slobodnejšiu tlač a nezávislejšie súdnictvo.
<SPEAKER ID="324" NAME="Predsedajúci">
Rozprava sa skončila.
<P>
Hlasovanie sa uskutoční v krátkom čase.
<P>
Písomné vyhlásenia (článok 149)
<SPEAKER ID="944" NAME="Jarosław Leszek Wałęsa" AFFILIATION="PPE">
písomne. - Situácia v oblasti ľudských práv v Kambodži spôsobuje zvyšujúce sa obavy. Čelíme problému neslýchaného porušovania ľudských práv autoritárskou vládou, ktorá rozkladá systém demokracie. EÚ ako najväčší darca Kambodže musí prijať okamžité opatrenia na ochranu občanov Kambodže a uistiť ich, že demokratický proces vykročí správnym smerom. Pri tejto príležitosti by som chcel osloviť vládu Kambodže a požiadať ju, aby dodržiavala pravidlá OSN. Osobitný spravodajca podáva rýchle a aktuálne informácie. Prípad Sama Rainsyho vynáša na svetlo bezprávie, ku ktorému dochádza v Kambodži, kde bol pán Rainsy ako vedúci predstaviteľ opozičnej strany a poslanec parlamentu vystavený úmyselnej snahe zastaviť opozíciu a vytvoriť autoritársku vládu. S praktikami zatýkania a zadržiavania ľudí, ktorých považujú za hrozbu pre vládu, treba skoncovať. Okrem toho občania stále nemajú záruku nezávislosti a nestrannosti súdnictva. Týmito otázkami sa musí Parlament okamžite zaoberať a musí ich riešiť, aby občanov Kambodže uistil, že tento Parlament neustále podporuje a chráni ich právo na demokraciu.
<CHAPTER ID="022">
Skončenie rokovania
<CHAPTER ID="003">
Vyhlásenia predsedníctva
<SPEAKER ID="007" NAME="Predseda">
Na začiatok tejto schôdze by som rád predniesol niekoľko vyhlásení.
<P>
Neznámi útočníci 6. novembra 2010 v Moskve kruto zbili novinára Olega Kašina. Tento brutálny útok, ktorého motiváciou nebola lúpež, si zaslúži najprísnejšie odsúdenie. V tejto situácii berieme na vedomie a vítame rýchlu reakciu prezidenta Medvedeva a jeho osobnú zainteresovanosť pri hľadaní páchateľov a veríme, že bude účinná.
<P>
Po druhé, 31. októbra a prvýkrát po dvoch rokoch sa na Triumfálnom námestí v Moskve konala opozičná demonštrácia bez zásahu polície. Vnímame to ako priaznivý signál od ruských orgánov a veríme, že výzvy, ktoré v priebehu rokov odzneli z Európskeho parlamentu na väčšiu demokratizáciu verejného života v Rusku, neostali bez povšimnutia.
<P>
Po tretie, pred desiatimi dňami došlo v Bagdade k útoku na kresťanov, ktorí sa modlili v kostole. Niekoľko ľudí bolo zabitých a ďalší boli zranení. V mene Európskeho parlamentu opakujem svoju výzvu na rešpektovanie náboženskej slobody a ukončenie nábožensky motivovaného násilia, ktorého sme v tejto časti sveta svedkami.
<P>
Po štvrté, 10. decembra sa bude v Štokholme konať ceremónia odovzdávania Nobelových cien. Pokusy čínskych orgánov o vyvíjanie tlaku na členské štáty Európskej únie, aby sa ceremónie nezúčastnili, považujeme za neprijateľné. Európsky parlament sa neúnavne snaží, aby sa dodržiavali základné a neodcudziteľné práva každej osoby vo svete a, samozrejme, v prípade Číny nerobíme výnimku. Vedúci delegácie Európskej únie v Nórsku bude na decembrovej ceremónii zastupovať Európsku úniu, a teda aj Európsky parlament.
<SPEAKER ID="008" NAME="Luigi Berlinguer" AFFILIATION="S&amp;D">
(IT) Vážený pán predseda, dámy a páni, v posledných dňoch bol región Benátsko v Taliansku, osobitne provincie Vicenza, Padova a Verona, zasiahnutý vážnymi prírodnými katastrofami. Približne 500 000 ľudí bolo rozličným spôsobom postihnutých katastrofickými záplavami, ktoré spôsobili škody za stovky miliónov eur. Táto tragédia dostala na kolená všetky výrobné odvetvia, malé a stredné podniky a rôzne ďalšie odvetvia.
<P>
Chcel by som vyzvať kolegov poslancov, ako aj európske inštitúcie, aby urobili všetko, čo je v ich silách, pre podporu týchto ľudí a nájdenie riešení katastrofy v rámci pravidiel stanovených Fondom solidarity Európskej únie a štrukturálnych fondov.
<P>
Tiež by som chcel pripomenúť, že Taliansko má dnes ešte ďalší dôvod na smútok, hoci pre úplne odlišnú príčinu: kolaps v Pompejach. Chcel som to tu pripomenúť, len aby som zdôraznil význam a dôležitosť udalosti takéhoto typu a tiež potrebu Európy dohliadať na takéto veci.
<SPEAKER ID="009" NAME="Predseda">
Ďakujem vám za tieto slová. Na takéto témy využite tiež jednominútové vystúpenia, prosím. Toto je tiež téma, o ktorej je možné hovoriť počas jednominútových vystúpení. Ďakujem vám, pán Berlinguer, za prednesenie tejto záležitosti.
<CHAPTER ID="002">
Schválenie zápisnice z predchádzajúceho rokovania: pozri zápisnicu
<CHAPTER ID="011">
Hlasovanie
<CHAPTER ID="018">
Termíny nasledujúcich rokovaní: pozri zápisnicu
<CHAPTER ID="005-08">
8. Makroprudenciálny dohľad nad finančným systémom a zriadenie Európskeho výboru pre systémové riziká (
<CHAPTER ID="007-07">
7. Účasť zamestnancov v spoločnostiach s európskym štatútom (hlasovanie) 
<CHAPTER ID="005-19">
19. Absolutórium za rok 2006: Európska nadácia pre odborné vzdelávanie (
<CHAPTER ID="001">
Otvorenie rokovania
<P>
(La seduta è aperta alle 9.00)
<CHAPTER ID="007-03">
3. Zaradenie Maldív do zoznamu krajín, na ktoré sa po tsunami v Indickom oceáne v decembri 2004 vzťahuje príslušné rozhodnutie Rady (hlasovanie)
<CHAPTER ID="007-05">
5. Dohoda medzi Európskym spoločenstvom a Austráliou o určitých aspektoch leteckých služieb (hlasovanie)
<CHAPTER ID="004-06">
6. Voda určená na kúpanie (hlasovanie)
<CHAPTER ID="005">
Zloženie výborov: pozri zápisnicu
<CHAPTER ID="013">
Rozhodnutia týkajúce sa určitých dokumentov: pozri zápisnicu
<CHAPTER ID="002">
Schválenie zápisnice z predchádzajúceho rokovania: pozri zápisnicu
<CHAPTER ID="006-16">
16. Opravný rozpočet č. 3/2009 (
<CHAPTER ID="010-03">
3. SKSpoločná organizácia poľnohospodárskych trhov (zmena a doplnenie nariadenia o jednotnej spoločnej organizácii trhov) (
<CHAPTER ID="004-12">
12. Ročný akčný program na rok 2009 pre tematický program "Neštátni účastníci a miestne orgány v rozvoji" (časť II: mierené opatrenia) (
<CHAPTER ID="006-10">
10. Európsko-stredomorská dohoda o pridružení EÚ/Sýria (hlasovanie)
<CHAPTER ID="021">
Skončenie rokovania
<P>
(Rokovanie bolo prerušené o 22.50 hod.)
<CHAPTER ID="011">
Medzinárodná politika v oblasti zmeny klímy v období po kodanskom samite: znovuoživenie medzinárodných rokovaní prostredníctvom okamžitého prijatia opatrení
<SPEAKER ID="296" NAME="Predsedajúca">
Ďalším bodom programu je vyhlásenie Komisie o medzinárodnej politike v oblasti zmeny klímy v období po kodanskom samite: znovuoživenie medzinárodných rokovaní prostredníctvom okamžitého prijatia opatrení.
<SPEAKER ID="297" NAME="Connie Hedegaard" LANGUAGE="IT">
Vážená pani predsedajúca, je to moje prvé vystúpenie v tomto Parlamente. Som rada, že necelé štyri týždne po nastúpení do úradu vám dnes môžem predstaviť oznámenie o medzinárodnej politike v oblasti zmeny klímy v období po kodanskom samite - oznámenie, ktoré Komisia prijala na svojom dnešnom zasadnutí.
<P>
Oznámenie má názov Nutnosť okamžitého konania v záujme oživenia celosvetového úsilia o ochranu klímy, a presne o to sa usilujeme. Pri príprave tohto oznámenia sme, samozrejme, v plnej miere zohľadnili uznesenie Európskeho parlamentu z 10. februára o výsledkoch kodanskej konferencie o zmene klímy (COP 15).
<P>
Konferencia v Kodani bola omnoho menším krokom vpred, ako chcela Európska únia, napriek tomu to však bol krok vpred. Stodeväť krajín - priemyselne rozvinutých aj rozvojových krajín, ktoré sú spoločne zodpovedné za viac ako 80 % svetových emisií skleníkových plynov - teraz oficiálne zahrnulo do dohody svoje ciele a opatrenia v oblasti znižovania emisií. Inými slovami, teraz máme príležitosť stavať na tomto odhodlaní a pomôcť pri jeho nasmerovaní do medzinárodných opatrení. Túto príležitosť musíme využiť, aby sme pomohli udržať dynamiku smerujúcu k robustnej a právne záväznej celosvetovej dohode o klíme na obdobie po roku 2012, ktorá, samozrejme, zostáva naším cieľom.
<P>
Východiskovým bodom Komisie je, že EÚ si musí udržať svoje vedúce postavenie. Sme presvedčení, že Európa to môže najpresvedčivejšie urobiť tak, že doma prijme konkrétne a rozhodné opatrenia, aby sa z celosvetového hľadiska stala regiónom s najmenším podielom na zmene klímy. Musíme to urobiť ako súčasť stratégie EÚ 2020, ktorá bola predložená minulý týždeň. A dovoľte mi to povedať nahlas a zreteľne: je to vo vlastnom záujme Európy. Ako to? Nuž, pretože to - ak to budeme robiť rozumne - zvýši našu konkurencieschopnosť, posilní našu energetickú bezpečnosť a podporí ekologickejší hospodársky rast a inovácie, teda vytváranie nových pracovných miest. Preto Komisia teraz vypracuje plán prechodu Európskej únie na nízkouhlíkové hospodárstvo do roku 2050.
<P>
Tento plán bude zahŕňať zníženie našich emisií o 80 % až 95 % v roku 2050, ako sa už dohodlo. Okrem toho - ako si tento Parlament dobre uvedomuje - sa EÚ zaviazala znížiť do roku 2020 svoje emisie prinajmenšom o 20 % pod úrovne z roku 1990 a v prípade vyhovujúcich podmienok až o 30 %. Plne sa stotožňujem so želaním, ktoré vyjadril tento Parlament, že EÚ by sa mala posunúť ďalej, ako je cieľ 20 %. Naše zníženie musíme viac priblížiť k úrovni, o ktorej nám veda hovorí, že je potrebná na splnenie cieľa Kodanskej dohody, ktorým je udržanie globálneho otepľovania pod dvomi stupňami. Ako ste tiež uviedli v uznesení, kríza uľahčila dosiahnutie týchto cieľov. Ak chceme byť dnes takí ambiciózni, ako sme chceli byť v rokoch 2007 a 2008, keď sme prijali klimatický a energetický balík, potom by sme museli ísť nad rámec 20 %. Preto ma tiež teší, že môžem oznámiť, že pred júnovým zasadnutím Európskej rady Komisia vykoná analýzu, v ktorej preskúma, aké praktické opatrenia by boli potrebné na realizáciu zníženia emisií o 30 % do roku 2020. Komisia sa tiež zúčastní na vypracovaní analýzy dlhodobých "medzníkov" na našej ceste do roku 2050 vrátane scenárov potrebných z hľadiska miery ambícii na rok 2030. Preto bude potrebné stanoviť v súlade so stratégiou EÚ 2020 vhodné stratégie pre hlavné sektory zodpovedné za emisie. Komisia okrem toho v súlade s termínom schváleným v smernici o schéme obchodovania s emisnými kvótami (ETS) zanalyzuje situáciu energeticky náročných sektorov pre prípad presunu emisií CO2.
<P>
EÚ musí súbežne s touto prácou začať vykonávať Kodanskú dohodu. Znamená to vybudovanie robustného a transparentného medzinárodného rámca vykazovania emisií a výkonnostných kapacít jednotlivých krajín. Znamená to tiež rýchlu mobilizáciu 7,2 miliardy EUR v oblasti urýchlenej finančnej pomoci rozvojovým krajinám, ktorú sa Európa zaviazala poskytovať v období rokov 2010 až 2012. Je to dôležité najmä pre našu dôveryhodnosť, aj ako príspevok k zabezpečeniu dlhodobého financovania. Komisia je pripravená pomôcť pri zabezpečení dobrej koordinácie pomoci EÚ.
<P>
Napokon, v tomto oznámení je navrhnutý plán ďalších krokov pri rokovaniach v rámci OSN, ktorý by sa mal odsúhlasiť po obnovení rokovaní v Bonne na jar tohto roku. Technické stretnutia v Bone musia iniciovať proces začlenenia politických usmernení Kodanskej dohody do rokovacích podkladov OSN a riešenia otvorených slabých miest. A čo je najdôležitejšie, myslím si, že je veľmi dôležité zistiť, aké môžu byť konkrétne ciele pre Cancún. Rozhodujúce bude začlenenie cieľov rozvinutých krajín a opatrení rozvojových krajín, predložených podľa dohody, ako aj politických usmernení o monitorovaní, vykazovaní a overovaní (MRV), do oficiálnych rokovaní v rámci OSN, ale aj rozhodnutia o otázkach, ktoré sa do dohody nedostali, ako napríklad rozvoj medzinárodného trhu s uhlíkom, znižovanie emisií z medzinárodnej leteckej a námornej dopravy prostredníctvom organizácií ICAO a IMO, poľnohospodárstvo a ďalšie veci. Pri oficiálnych rokovaniach sa v Kodani dosiahol skutočne dôležitý pokrok v oblasti adaptačného rámca, technologického rámca, lesného hospodárstva, ktoré by tiež mohli byť medzi konkrétnymi cieľmi pre Mexiko.
<P>
Bola by som najšťastnejšia, keby výsledkom Cancúnu bola aj právne záväzná celosvetová dohoda a ak by sa tam vyriešili aj právne otázky - a nemýľte sa, Európska únia je pripravená. Musíme však pripustiť, že zostávajúce rozdiely medzi jednotlivými stranami môžu túto dohodu odsunúť až na budúci rok. K očakávaniam musíme preto pristupovať opatrne. Myslím si, že všetci viete, že vysoké očakávania v súvislosti s Mexikom, predstavujú bez konkrétnych výsledkov vysoké riziko, že tento proces nakoniec zmaríme. Preto si tiež myslím, že je veľmi dôležité, aby sme všetci, ktorým nám záleží na dosiahnutí medzinárodnej dohody, presadzovali tento postupný prístup a snažili sa robiť všetko pre to, aby svet dosiahol právne záväznú dohodu do roku 2012.
<P>
A nakoniec ešte pár slov o environmentálnej integrite. Environmentálna integrita musí byť naším heslom pri rokovaniach a viem, že podobný názor má aj Parlament. Preto je potrebné riešiť nedostatky Kjótskeho protokolu. Myslím tým obmedzený počet krajín, na ktoré sa vzťahuje - zodpovedajúci iba 30 % dnešných emisií -, a závažné slabé stránky, ktoré obsahuje, ku ktorým patria napríklad pravidlá zúčtovania emisií z lesného hospodárstva a práva štátov týkajúce sa spôsobu zaobchádzania s nadbytočnými emisiami z obdobia rokov 2008 až 2012, na ktoré poukázalo aj vaše februárové uznesenie.
<P>
Na záver, Európa musí podniknúť kroky s cieľom presadiť podporu rokovaní v rámci OSN a znovu vybudovať dôveru, že celosvetová dohoda je možná. Musíme lepšie porozumieť postojom našich partnerov ku kľúčovým otázkam a tiež vysvetliť, čo EÚ od celosvetovej dohody požaduje. Komisia podnikne kroky v úzkom kontakte s Radou a predsedníctvom Rady. Tento mesiac budem rokovať vo Washingtone a v Mexiku a v apríli plánujem navštíviť, medzi inými, Indiu, Maldivy, Čínu a Japonsko.
<P>
Vás, Európsky parlament, by sme chceli tiež povzbudiť, aby ste prispeli nadviazaním spolupráce s vašimi kolegami poslancami na celom svete. S niektorými zástupcami vašich parlamentných delegácií v dôležitých tretích krajinách som sa už stretla. Čoskoro sa stretnem s ďalšími s cieľom prediskutovať, ako by sme mohli naše úsilie spojiť a snažiť sa presviedčať spoločne a ako by vám v tejto dôležitej úlohe mohla pomôcť Komisia.
<P>
Oznámenie Komisie stanovuje stratégiu, ktorá má prispieť k udržaniu dynamiky celosvetového úsilia v boji proti zmene klímy, o ktorej svedčí rastúca podpora Kodanskej dohody. Pre úspech tohto procesu bude absolútne nevyhnutná vedúca úloha EÚ. Dúfam, že sa môžeme spoľahnúť na podporu Parlamentu.
<SPEAKER ID="298" NAME="Richard Seeber" AFFILIATION="PPE">
(DE) Rád by som novej pani komisárke zablahoželal k jej prvému vystúpeniu. Veľmi zaujímavé je tiež oznámenie, ktoré ste nám predstavili. Teraz by som však chcel spomenúť niekoľko nedostatkov.
<P>
Bolo by vhodné, keby ste v tomto prvom oznámení o trochu viac analyzovali rokovania v rámci OSN a tiež kritizovali oblasti, v ktorých majú tieto rokovania skutočne slabé miesta. Ako vieme, najmä panel 2 nepoužil práve vedecky presné postupy.
<P>
Po druhé, cieľ dvoch stupňov, ktorý sme si stanovili, by mal byť podporený viacerými vedeckými dôkazmi. Teraz by ste mali zvýšiť svoje úsilie tak, aby sme zintenzívnili náš výskum v otázke, či je to stále ešte možné, alebo - ako už hovoria rôzni ľudia - by sme sa mali od toho jasne dištancovať.
<P>
Po tretie - a to je pravdepodobne najdôležitejšie -, teraz musíme predovšetkým riešiť krízu dôvery, ktorú vidíme po celom svete a predovšetkým tu, v Európe. Ako viete, existujú prieskumy, ktoré naznačujú, že iba 30 % európskych občanov verí, že CO2 má vplyv na klímu. Každý projekt, ktorý to neberie do úvahy, je odsúdený na neúspech.
<SPEAKER ID="299" NAME="Marita Ulvskog" AFFILIATION="S&amp;D">
(SV) Vážená pani predsedajúca, pani komisárka Hedegaardová uviedla viacero pozitívnych vyhlásení, povedala však tiež dve veľmi znepokojujúce veci: znepokojuje ma, že radšej hovorí o roku 2050 ako o roku 2010 a hovorí viac o tom, ako musíme znížiť svoje očakávania, než o ďalšom napredovaní, aby naše ciele a očakávania na stretnutiach, ktoré už sú naplánované, boli čo najvyššie.
<P>
Chcela by som sa opýtať, či Komisia bude pracovať na tom, aby sa v decembri v Cancúne skutočne podpísala ambiciózna a právne záväzná dohoda o zmene klímy, alebo bude naďalej podporovať proces, v ktorom sa Cancún považuje iba za krok na ceste k dohode, ktorá bude podpísaná v Južnej Afrike alebo možno v ďalekej budúcnosti v nejakej inej krajine: v roku 2011, 2012, 2020 alebo v najhoršom prípade ešte neskôr?
<SPEAKER ID="300" NAME="Chris Davies" AFFILIATION="ALDE">
Vážená pani predsedajúca, po Kodani sa niektorí z nás cítia ako zvyšky porazenej armády, rozptýlení a demoralizovaní, preto som rád, že ste tu zdvihli morálku a začali protiútok.
<P>
Aj keď pôsobíte optimisticky a pozitívne, v skutočnosti sa veľa z toho zakladá na zbožnom želaní. Naša schopnosť dosiahnuť pokrok veľmi závisí od druhých.
<P>
Všimol som si, že ste hovorili o revízii myšlienky týkajúcej sa zvýšenia nášho cieľa zníženia emisií na 30 %. Mám pravdu, keď poviem, že ste navrhli nové a subjektívnejšie pravidlo na jeho uplatňovanie? V dokumente sa hovorí: "v prípade vhodných podmienok". Myslím, že to je novinka.
<P>
Prečo v dokumente nie je žiadna analýza dôvodov zlyhania v Kodani a návrh ponaučení? Prečo dokument nepoukazuje na problém odmietania zmeny klímy, ktorý oslabuje politickú vôľu? A napokon, prečo tam nie je nič o potrebe prizvania väčšieho počtu podnikov?
<P>
V Európe je veľký počet podnikov, ktoré chcú na tom s nami spolupracovať, a úprimne povedané, zatiaľ čo vám želám veľa úspechov, zatiaľ čo vám všetci želáme veľa úspechov, potrebujete všetkých priateľov, ktorých môžete získať.
<SPEAKER ID="301" NAME="Connie Hedegaard">
členka Komisie. - Vážená pani predsedajúca, najprv k pánovi Seeberovi, o Medzivládnom paneli pre klimatické zmeny (IPCC), o tom, prečo sme ho nekritizovali, a o všetkom, čo sa od nás v tomto dokumente očakávalo. Musím povedať, že i keď si myslím, že je mimoriadne dôležité, aby medzivládny panel IPCC bral vážne kritiku a tam, kde je to potrebné, sa snažil veci napraviť, do dnešného dňa som nevidela nič, čo by zmenilo moje hlboké presvedčenie a pocit, že zmenu klímy skutočne musíme riešiť. Máme tu rôzne veci, podrobnosti, e-maily, ktoré prenikli na verejnosť, a všetky takéto veci. Nestretla som sa s ničím hlbším, čo by zmenilo môj hlboko zakorenený názor, a myslím, že to platí pre mnohých, takže je to veľmi dobre uvážené. Myslím si, že samotný medzivládny panel IPCC sa musí teraz snažiť byť opatrný, aby obnovil dôveru vo všetko, čo IPCC publikuje.
<P>
Naozaj súhlasím s otázkou, na ktorej prednesenie ste bezmála nemali čas - otázkou dôvery - a to je tiež dôvod, prečo máme dôležité rozhovory, vec, ktorá je pre Európsku úniu kľúčová.
<P>
Pani Ulvskogová, povedali ste, že hovorím viac o roku 2050 ako o roku 2010. Je to stratégia o ceste vpred pre rok 2012. Politiku pre súčasnosť, pre rok 2010, už v Európskej únii máme, takže toto je stratégia do budúcnosti. Myslím si, že jednou z nových vecí, ktorej musíme venovať pozornosť, je, že začneme hovoriť o tom, že musíme definovať plány od roku 2020 do roku 2050, a preto chcem prísť s niečím, čo by sa malo dosiahnuť do roku 2030.
<P>
Rok 2020 bude už o 10 rokov. Počas funkčného obdobia tejto Komisie musíme tiež stanoviť cestu, kam sa chceme dostať do roku 2030, takže to bolo veľmi dobre uvážené a je to jedna z nových vecí v tomto smere.
<P>
Určite nechcem znižovať očakávania, ale bola by som veľmi opatrná a nevyvolávala také vysoké očakávania, aby tí, ktorí si neželajú úspech medzinárodných rokovaní, nemohli zabrániť po Mexiku v pokračovaní tohto procesu v prípade, že nič nedosiahneme. Preto musíme byť praktickí. Pred každým budem obhajovať, že až po Kodaň bolo správne udržiavať vysoké očakávania, aby sme tam udržali tlak a dostali to na popredné miesto programu vedúcich predstaviteľov štátov. Bolo to dôležité a dosiahlo sa tým, že vedúci predstavitelia štátov prevzali zodpovednosť a že rozvíjajúce sa hospodárstva a Spojené štáty si stanovili domáce ciele. Takúto vec však môžete urobiť len raz, potom sa vám to už nepodarí celkom dosiahnuť. Obávam sa, že to nemôžeme urobiť dvakrát.
<P>
Prečo potom neurobiť v Bonne konkrétny plán, ktorý by zaručoval zachovanie dynamiky? Taká je predstava.
<P>
A nakoniec, pán Chris Davies, áno, máte pravdu. Pri dosahovaní pokroku závisíme od druhých, a preto tiež musíme robiť priemer a pokúšať sa analyzovať informácie, ktoré získame. Čo sa deje v Pekingu? Čo sa deje v Dillí? Čo sa deje vo Washingtone? Čo sa deje v Kongrese Spojených štátov? A potom si skúste predstaviť, že pri zohľadnení všetkých týchto vecí môžeme zároveň zabezpečiť, aby sme napriek tomu dosiahli náš cieľ, konkrétne, právne záväznú, naozaj medzinárodnú dohodu.
<P>
Spomínali ste 30 % v prípade vhodných podmienok - áno, máte pravdu, je to nový spôsob vyjadrovania. Aj v stratégii 2020 sú poznámky pod čiarou, ktoré odkazujú na doterajšie politiky, že sa predpokladá, že iné národy... a tak ďalej, ale myslím si, že v prípade vhodných podmienok a možno, ak to budeme robiť rozumne, mohlo by to priniesť prospech aj samotnej Európe. Musíme to mať aj v našich rôznych stratégiách a dokumentoch.
<P>
Viem, že je to jedna z oblastí, v ktorej v Európe v tejto etape nie je konsenzus. Myslím si, že je dôležité to zobrať na vedomie. Povedzme, že napríklad Čína neprijme medzinárodnú dohodu, zostaneme potom navždy stáť na 20 %? Ako by to prospelo nášmu hospodárstvu, našej inovácii, nášmu rastu? Neriskovali by sme stratu trhov v prospech Číny a ďalších oblastí, ktoré tiež postupujú v tomto programe, bez ohľadu na to, či a kedy dosiahneme medzinárodnú dohodu?
<P>
Je to iba otvorenie diskusie, povedanie áno, sú to tromfy pri medzinárodných rokovaniach, nemali by sme však zabúdať, že to má aj domácu stránku. Z čoho bude vychádzať náš rast v budúcnosti? Tam by sme si mali dávať pozor, aby sme neboli málo ambiciózni.
<SPEAKER ID="302" NAME="Satu Hassi" AFFILIATION="Verts/ALE">
(FI) Dámy a páni, vážená pani komisárka, je skvelé vidieť, že ste uznesenie Parlamentu čítali a že sa naň môžete odvolávať. Je to dobré znamenie, ako ste začali svoju novú prácu.
<P>
Ak si má EÚ skutočne udržať svoju vedúcu úlohu v otázke ochrany klímy, mali by sme náš cieľ zvýšiť minimálne na - 30 %, na hodnotu, ktorú ste už uviedli. Chcela by som doplniť, že zmeny situácie, ktoré recesia skutočne priniesla, znamenajú, že hodnota - 20 % nie je v skutočnosti veľmi rozdielna od scenára "všetko po starom". Ak chceme byť ambiciózni, musíme svoje ciele sprísniť a zvýšiť ich minimálne na - 30 % a ešte lepšie na - 40 %.
<P>
Po druhé, pretože Parlament na svojej poslednej rozprave jednomyseľne...
<P>
(Predsedajúca prerušila rečníčku.)
<SPEAKER ID="303" NAME="Martin Callanan" AFFILIATION="ECR">
Vážená pani predsedajúca, chcel by som poďakovať pani komisárke za jej vyhlásenie a vítam ju v našom Parlamente.
<P>
Vo svojom vyhlásení hovorila o zvýšení nášho cieľa na 30 % v prípade vhodných podmienok.
<P>
Aký má dôkaz, že ak to urobíme, pomôže to presvedčiť Ameriku, Indiu, Čínu alebo ďalšie krajiny, aby podpísali celosvetovo záväznú dohodu?
<P>
Naozaj nesúhlasí, že pri chýbajúcej celosvetovo záväznej dohode existuje veľké riziko, že znížime konkurencieschopnosť nášho priemyslu a našich spotrebiteľov zaťažíme čoraz vyššími účtami za elektrinu bez toho, aby to životnému prostrediu prinieslo akýkoľvek prospech, pretože tieto zníženia emisií budú, samozrejme, zrušené zvýšením emisií v Indii, Číne, USA a tak ďalej?
<SPEAKER ID="304" NAME="Bairbre de Brún" AFFILIATION="GUE/NGL">
(GA) Vážená pani predsedajúca, podľa najnovších dostupných vedeckých informácií sa EÚ musí zaviazať na zníženie emisií o 40 % do roku 2020. Tento druh záväzku sa nedá urobiť, ak sme závislí od konania iných ľudí.
<P>
Aké opatrenia Komisia prijme, aby zabezpečila zvýšenie záväzku znížiť emisie EÚ na 40 %? Čo sa týka nevyhnutných finančných prostriedkov, ktoré budú k dispozícii rozvojovým krajinám, aby im umožnili bojovať proti zmene klímy a jej dôsledkom, kto presne bude rozvojovým krajinám poskytovať tieto finančné prostriedky? Koľko poskytne každá rozvinutá krajina? Ako a kedy budú finančné prostriedky poskytnuté?
<P>
Pani komisárka tiež hovorila o ambicióznej, právne záväznej dohode. Aké kroky Komisia prijme, aby sa dosiahla dohoda, ktorá uznáva spoločné, ale rozdielne zodpovednosti, o ktoré sa delia industrializované a rozvojové krajiny, na základe historického vstupu skleníkových plynov do atmosféry a dostupných zdrojov na riešenie úloh týkajúcich sa znižovania emisií a dôsledkov zmeny klímy?
<SPEAKER ID="305" NAME="Connie Hedegaard">
členka Komisie. - Vážená pani predsedajúca, ak správne rozumiem poslednému bodu, ide o to, ako dokážeme presadiť to, na čom sa dohodneme. To je, samozrejme, kľúčový problém.
<P>
Ďalšej otázke rozumiem tak, že koľko by sa malo poskytnúť rozvojovým krajinám. Kritériá neboli doposiaľ stanovené, myslím si však, že je veľmi dôležité, aby sme k tomu nepripájali veľa podmienok. V Kodani bol daný prísľub, že najmenej rozvinutým a najohrozenejším krajinám bude poskytnutá urýchlená finančná pomoc, okamžité financovanie, čiastočne na adaptačné, čiastočne na zmierňujúce opatrenia.
<P>
Myslím si tiež, že je iba logické, že bránime skutočnosť, že sa to musí uskutočniť cez existujúce kanály. Z časových dôvodov si nemôžeme dovoliť vymýšľať nové regulačné systémy alebo kanály alebo čokoľvek, aby tieto peniaze začali fungovať, pretože by mali začať fungovať čo najskôr.
<P>
Povedala by som, že EÚ je už pripravená na Bonn, aby poskytla urýchlenú finančnú pomoc, a povedala by som, že najneskôr v Mexiku musí byť svet pripravený dodržať svoje sľuby z Kodane týkajúce sa urýchleného financovania a musí stanoviť rôzne kritériá a presne, akým spôsobom to budeme robiť.
<P>
K pani Hassiovej, bol to názor na potrebu pridŕžať sa 30 % a v mnohých ohľadoch sa to týka tiež toho, čo povedal pán Callanan.
<P>
Nie je veľmi ľahké rozhodnúť, kedy presne by sme mali prejsť na 30 % a čo by si prechod na 30 % presne vyžadoval. Preto v tomto oznámení hovoríme, že pred júnovým zasadnutím Európskej rady poskytneme precíznu analýzu, akým spôsobom by sme mohli rozumne prejsť na 30 %. Čo by si to vyžadovalo?
<P>
Samozrejme, nikto by nemal byť naivný. Samozrejme, že by sme sa mali postarať o náš priemysel. Mali by sme vedieť, čo robíme, a nemali by sme byť naivní. Môj názor je jednoducho taký, že si myslím, že ak by sme to robili rozumne a premyslene, bolo by možné vybrať nástroje, ktoré by zároveň prospeli zmene klímy a znižovaniu emisií, energetickej účinnosti, energetickej bezpečnosti a inovácii a tvorbe pracovných miest. O to sa budeme usilovať. Nehovorím, že to bude jednoduché. Nemali by sme si myslieť, že prechod na 30 % bude hračka, aj keď musíme vedieť, aký by bol potenciál, aké by boli dôsledky a že to by bola analýza, ktorú poskytnem pred tohtoročným júnovým zasadnutím Európskej rady. Koncom tohto roka by sme potom mali analýzu plánov do roku 2050 vrátane tejto perspektívy do roku 2030, o ktorej by sme podľa mňa mali začať premýšľať. Dôvodom je, samozrejme, že sme sa zaviazali znížiť emisie do roku 2050 o 80 % až 95 %. Ak nezačneme, v ostatných desiatich alebo dvadsiatich rokoch pred rokom 2050 by to bolo mimoriadne náročné.
<SPEAKER ID="306" NAME="Paul Nuttall" AFFILIATION="EFD">
Vážená pani predsedajúca, na rozdiel od presvedčenia Komisie, rozprava týkajúca sa zmeny klímy spôsobenej človekom ešte zďaleka nekončí.
<P>
Len počas uplynulého mesiaca sme mali škandál v súvislosti s univerzitou vo východnom Anglicku, potom sme mali debakel s himalájskymi ľadovcami a teraz sme dostali otázky o tom, aký vplyv bude mať zmena klímy na voľne žijúce živočíchy v amazonskej oblasti.
<P>
Výskum ukázal, že prinajmenšom 20 častí v správe IPCC uvádza ako zdroje správy Svetového fondu na ochranu prírody (WWF) a organizácie Greenpeace, ktoré neboli kriticky preskúmané odborníkmi. To nie je veda. Potrebujeme solídne, odborníkmi preskúmané vedecké dôkazy, nie prácu nátlakových skupín, ktoré využívajú zmenu klímy na presadzovanie svojich programov, ani politikov, ktorí využívajú zmenu klímy na odôvodnenie existencie Európskej únie.
<P>
Chcel by som sa opýtať, či teraz nie je čas urobiť si prestávku, bilancovať a zvážiť dôsledky pokračovania v politikách, ktoré by mohli poškodiť hospodárstva, spôsobiť stratu pracovných miest alebo vyústiť do energetického chaosu.
<SPEAKER ID="307" NAME="Andrew Henry William Brons" AFFILIATION="NI">
Určite viete, že e-maily, ktoré prenikli na verejnosť z univerzity vo východnom Anglicku, odhalili, že historické zmeny teploty boli manipulované zástancami hypotézy zmeny klímy spôsobenej človekom, ktorí subjektívne vyberali východiskové roky. Tento trik bol použitý na zakrytie nedávnych poklesov teploty a na zvládnutie problému stredovekého obdobia oteplenia. Tieto e-maily tiež odhalili, že vedci, ktorí boli voči hypotéze skeptickí, boli vylúčení z procesu kritického preskúmania, aby sa zabránilo odhaleniu nedostatkov výskumu verejnej kontrole.
<P>
Môže byť hypotéza, ktorá závisí od manipulácie s údajmi, správnym základom na odôvodnenie obrovských výdavkov a zatváranie tovární, ako napríklad závodu oceliarskej spoločnosti Corus v meste Middlesbrough? Európska únia platí obrovské dotácie environmentálnym nátlakovým skupinám, ktoré sa zhodnú na tom, že odporúčajú EÚ, aby uplatňovala politiku, ku ktorej sa už zaviazala. Je vhodné, aby Európska únia využívala verejné finančné prostriedky na dotovanie nátlakových skupín? Mrhajú sa tým verejné prostriedky, poskytuje sa falošná podpora politikám Európskej únie a ohrozuje sa nezávislosť mimovládnych organizácií.
<SPEAKER ID="308" NAME="Karl-Heinz Florenz" AFFILIATION="PPE">
(DE) Srdečne vás vítam v tomto Parlamente. Podľa môjho názoru bola jedným z hlavných problémov v Kodani strata dôvery. Teoreticky by to mohlo pokračovať po celom svete, ale tiež v rámci Európskej únie. Moja otázka pre vás znie takto. Čo sa deje s nástrojmi, ktoré sme prijali minulý rok? Znepokojuje ma systém obchodovania s emisiami (ETS), pretože si nie som celkom istý, čo v súčasnosti Komisia robí, pokiaľ ide o rozhodnutie v Kodani, napríklad v súvislosti s kritériami, ale aj v súvislosti s presunom emisií CO2.
<P>
Moja druhá otázka znie takto. Francúzska vláda predložila návrh na začlenenie dovozcov z rozvojových krajín do systému ETS, aby sa rozšíril trh a aby sa týmto krajinám umožnilo zapojiť sa do tohto systému. Máte na túto vec nejaký názor?
<SPEAKER ID="309" NAME="Connie Hedegaard">
členka Komisie. - Vážená pani predsedajúca, najprv k tým dvom pánom, ktorí nastolili otázku IPCC.
<P>
Po prvé, nie som tu na to, aby som zastupovala IPCC. Som si istá, že sú absolútne spôsobilí hovoriť sami za seba.
<P>
Keď som počula vetu, či teraz nie je čas urobiť si prestávku, musím povedať len to, že medzinárodné rokovania o klíme boli už dosť dlho v mnohých smeroch pozastavené. Som presvedčená, že stále potrebujeme v tejto veci výrazný pokrok. Jednoducho nerozumiem, prečo chce niekto spochybniť celý projekt pre pár vecí, ktoré prenikli na verejnosť. Môj prístup je iný. Som politička. Nemôžem posudzovať prácu vedcov, ale môžem používať svoj zdravý rozum a môžem si prečítať ich hlavné závery a zistiť, aké fakty sa v nich uvádzajú. Potom môžem sama zvážiť, či chcem podstúpiť riziko a nerobiť nič - čo by mohlo mať veľmi veľké dôsledky - alebo namiesto toho sa pokúsim na tento problém reagovať.
<P>
Jednoducho nedokážem pochopiť, že tí, ktorí sú skeptickí v tejto otázke zmeny klímy, nedokážu pochopiť, že pre planétu, ktorej celkový počet obyvateľov sa v polovici tohto storočia priblíži k deviatim miliardám alebo bude ešte vyšší, bude vždy dobré, keď budeme energeticky efektívnejšími a omnoho efektívnejšími z hľadiska zdrojov.
<P>
Takže tu by sme mali mať spoločný základ, pokiaľ ide o nástroje, pretože to v každom prípade prospeje nášmu životnému prostrediu, prinesie úžitok našim občanom a prospeje našim hospodárstvam. Prinesie to úžitok aj našim podnikom, ktoré v budúcnosti, keď bude energia ešte drahšia, dosiahnu veľmi vysokú energetickú efektívnosť. Vo svete, v ktorom bude prebiehať boj o zdroje, sa to v konečnom dôsledku vyplatí. Preto jednoducho nechápem, prečo nemôžeme z takéhoto hľadiska pristupovať k rovnakému druhu programu.
<P>
K pánovi Florenzovi, čo robíme s nástrojmi pre ETS? Nuž, ako bolo povedané, do leta bude publikovaná analýza presunu emisií CO2 a pokiaľ ide o kritériá, s kritériami budeme pracovať i naďalej. Je ešte veľa vecí, na ktorých by sa malo s ETS pracovať. Myslím si tiež, že by sme mali ešte spolupracovať s tými ďalšími stranami na celom svete, ktoré plánujú zaviesť nejaký druh systémov obchodovania.
<P>
Naďalej si myslím, že to bude najúčinnejší spôsob, ako sa pokúsiť to regulovať, ale potom, samozrejme, je veľmi dôležité, aby sme mali vlastné fungujúce systémy, ktoré by fungovali čo najúčinnejšie a boli čo najpriaznivejšie pre podnikanie, aby mohli vidieť, že to skutočne funguje a že v konečnom dôsledku to tiež podporuje ich možnosti zabezpečiť inovácie.
<SPEAKER ID="310" NAME="Jo Leinen" AFFILIATION="S&amp;D">
(DE) Vážená pani komisárka, srdečne vás vítam v Parlamente. Predsedovi Európskeho parlamentu som napísal list, v ktorom ho informujem, že pri rozhovoroch s našimi partnermi po celom svete je ochrana klímy súčasťou programov všetkých delegácií v tomto Parlamente. Musíme nájsť iný mechanizmus, ktorý by umožnil prepojiť tieto informácie a tieto výsledky s vašimi cestami po celom svete, aby sme my, ktorí sme v Bruseli a Štrasburgu, presne vedeli, kde sa nachádzame.
<P>
Trochu sa obávam, že rokovania o klíme by mohol postihnúť rovnaký osud ako rokovania v Dauhe, ktoré sa každý rok neustále odsúvajú. Moja otázka preto znie, aký je váš plán B, aby sa možno v častiach niektorých odvetví dosiahli výsledky? Mám tiež otázku týkajúcu sa Kjótskeho protokolu. Jedna strategická chyba, ktorú sme urobili v Bangkoku bola, že sme vzbudzovali dojem, že od Kjótskeho protokolu odstúpime. Čo by sa stalo, ak by sme do roku 2011 alebo 2012 nič neprijali? Aká je budúcnosť Kjótskeho protokolu?
<SPEAKER ID="311" NAME="Frédérique Ries" AFFILIATION="ALDE">
(FR) Vážená pani predsedajúca, rada by som v našej rokovacej sále privítala pani Hedegaardovú. Vážená pani komisárka, som rada, že vás môžem privítať pri vašom prvom vystúpení a zopakovať, čo som vám povedala pri vašom vypočutí, a zablahoželať vám k entuziazmu, ktorý vdychujete do našich rozpráv, vám, ktorá stelesňujete diplomaciu v oblasti zmeny klímy, samozrejme, s pretrvávajúcou podporou nášho Parlamentu.
<P>
Som presvedčená, že Európa musí zaujať omnoho ofenzívnejšiu pozíciu, že musí ukázať skôr svoje ramená, než svoje zámery. Moja otázka, ktorá bude pre vás jednoduchá, je podobná otázke predsedu Výboru pre životné prostredie, verejné zdravie a bezpečnosť potravín, pretože som tiež presvedčená, že Európa musí odteraz zabezpečiť, aby všetky jej obchodné dohody s tretími krajinami vždy zahŕňali tento klimatický rozmer, spolu s európskou daňou z oxidu uhličitého, ak to bude jediný jazyk, ktorému tí, ktorí odmietajú uvedomiť si závažnosť tohto problému, dokážu porozumieť.
<P>
Mám ďalšiu otázku, ktorá by mohla byť z mojej strany trochu viac obrazoborecká, návrh, ktorý si v každom prípade vyžaduje vašu odpoveď: nemohli by Európsky parlament, Komisia a inštitúcie tiež ísť príkladom tým, že by deklarovali neutrálnu uhlíkovú bilanciu, inými slovami kompenzovali svoje emisie CO2, aby pokryli prinajmenšom - aj keď to nie je jediný aspekt - environmentálne náklady svojich ciest do Štrasburgu?
<SPEAKER ID="312" NAME="Claude Turmes" AFFILIATION="Verts/ALE">
Vážená pani predsedajúca, v prvom rade si myslím, že sa tiež veľmi tešíme na toto posúdenie vplyvu. Naozaj sme si viac-menej istí, že hodnota 30 % bude dobrá pre európske hospodárstvo a tiež v súťaži v oblasti ekologických technológií.
<P>
Vážená pani komisárka, mám dve otázky, jedna sa týka urýchlenej finančnej pomoci. Ako sa spojíte s pánom Piebalgsom, aby ste skutočne zaistili, že tieto peniaze pôjdu na účinnosť, obnoviteľné zdroje a decentralizovaným spôsobom na decentralizovanú výrobu energie, a tiež v spojení s energetickou chudobou? Druhá otázka znie: ako zapojíte do hry, aj na medzinárodnej úrovni, veľké európske mestá a progresívne regióny? Bol som skutočne sklamaný, že v minulotýždňovom dokumente EÚ 2020 mestá a regióny v podstate neexistujú. Ako sa môžeme ešte odvážiť myslieť si, že posunieme Európu vpred, keď ignorujeme občianske regióny v Európe a vplyv, ktorý by mohli mať na medzinárodnej úrovni?
<SPEAKER ID="313" NAME="Connie Hedegaard">
členka Komisie. - Vážená pani predsedajúca, najprv k pánovi Leinenovi, myslím si, že to je veľmi dobrá myšlienka, vždy, keď odchádzajú delegácie, máte čas a prioritu dostať do programu aj klímu. Je to veľmi dôležité a veľmi užitočné by mohlo byť vymieňať si názory, takže keď získate informácie v nejakej krajine a ja získam informácie o mesiac neskôr, niekedy sa zídeme a vymeníme si názory, aby sme mohli skutočne budovať na informáciách, ktoré každý z nás dostáva.
<P>
Riziko, že sa ocitneme v procese rokovaní podobných rokovaniam v Dauhe bolo skutočným dôvodom, prečo sme vyvíjali taký veľký tlak na Kodaň s cieľom urobiť všetko, čo je v našich silách, a pokúsiť sa takejto situácii zabrániť. Máte pravdu aj v tom, že teraz je to nebezpečné: ak sme neuspeli v Kodani, mohlo by sa to potom naťahovať donekonečna? Preto by som rada videla konkrétny časový plán s konkrétnymi cieľmi pre každú udalosť a konkrétnym dátumom, kedy sa to musí ukončiť. Myslím si, že to je veľmi dobrá otázka.
<P>
Posledná otázka sa týkala Kjótskeho protokolu a pokračovania Kjótskeho protokolu. Všetci vieme, že s Kjótskym protokolom sú problémy. Všetci vieme, že veľký počet krajín nechce byť jeho súčasťou, a o všetkých týchto problémoch. V konečnom dôsledku je to tiež problém pre Európsku úniu. V Kjótskom protokole nemôžeme zostať sami. Myslím si, že je veľmi dôležité, že Európa urobí lepšie, keď na seba nevezme vinu za to, za čo nie sme zodpovední.
<P>
Pokiaľ ide o Kjótsky protokol, my nepredstavujeme žiadny problém. Splnili sme záväzky skôr ako ktokoľvek iný. Predložili a splnili sme naše oficiálne záväzky v prvom období od roku 2008 do roku 2012. Splníme všetko, k čomu sme sa zaviazali, a sme tiež pripravení pokračovať v Kjótskom protokole. V tejto súvislosti EÚ nepredstavuje problém. Problém tu predstavujú druhé zmluvné strany a tieto budú musieť zistiť, či chcú nejakú alternatívu, ak by tu nejaká bola, alebo ako si poradia s pokračovaním, druhým záväzným obdobím.
<P>
Preto je to otvorená otázka, o ktorej musíme diskutovať, ale ako už povedal pán Chris Davies, závisíme od toho, čo robia druhé zmluvné strany. Musíme byť opatrní. Prečo by sme to mali byť my, kto zruší Kjótsky protokol? Naše sľuby v Kjótskom protokole sme splnili, preto by pre Európu bolo niekedy lepšie, aby nebrala na seba vinu, keď si obviňovanie zaslúžia druhí.
<P>
K návrhu, ktorý sa týka inštitúcií, môžem povedať, že túto otázku som už vzniesla vo svojom kabinete. Myslím si, že je to prirodzená vec. Veľmi rada by som spolupracovala s Parlamentom. Ak by ste mohli spolupracovať s Parlamentom, potom ja budem spolupracovať s Komisiou. Myslím si, že je to logické, aj pokiaľ ide o občanov.
<P>
K pánovi Claudovi Turmesovi, čo sa týka urýchlenej finančnej pomoci a ako sa môžem spojiť s pánom komisárom Piebalgsom, možno ste si všimli, že toto oznámenie bolo vypracované spoločne s pánom Piebalgsom. Pán komisár sa tu tiež podpísal, pretože vieme, že je veľmi dôležité, aby sme sa pokúsili pracovať spoločne aj v jeho rezorte a na spôsobe, ako by sa to dalo veľmi pozitívne využiť. My, ako komisár a komisárka, už tento druh diskusie máme.
<P>
Chápem vašu otázku o veľkých mestách. Myslím si, že iniciatíva C40 a veľa ďalších iniciatív sú veľmi dobré a máte tiež pravdu, že veľa emisií bude súvisieť s mestami a životným štýlom v mestách. V tomto prípade je problém, že veľa plánovania a ďalších typov nástrojov, ktoré môžu reálne riešiť tieto otázky, je často na úrovni členských štátov, súhlasím však s vami a pred konferenciou v Kodani som tiež spolupracovala s niektorými väčšími mestami. Na tento aspekt by sme nemali zabúdať a mali by sme sa pokúsiť zistiť, akým spôsobom by sme to mohli ďalej rozvíjať. Okrem toho, pokiaľ ide napríklad o dopravu a dekarbonizáciu dopravy, je samozrejmé, že kľúčom k nájdeniu riešení budú veľké mestá.
<SPEAKER ID="314" NAME="Maria Da Graça Carvalho" AFFILIATION="PPE">
(PT) Vážená pani komisárka, kodanská konferencia ukázala, že na nasledujúcu konferenciu zmluvných strán (COP) je potrebné sa pripraviť nielen na internej, globálnej a technickej úrovni, ale aj na politickej úrovni. Internou úlohou Európy je implementácia energetického a klimatického balíka a investovanie do čistých technológií, vedeckého výskumu a energetickej účinnosti.
<P>
Nevyhnutnou požiadavkou je ísť príkladom, ako sa však ukázalo v Kodani, samo osebe to nestačí. Preto je veľmi dôležité vytvoriť a podporovať diplomatický aspekt a využiť možnosti, ktoré ponúka Lisabonská zmluva, s cieľom pripraviť cestu k ďalšej konferencii COP s ambíciou vystupovať jednotne a vytvárať strategické spojenectvá s našimi potenciálnymi spojencami v tejto veci, ako sú napríklad africké, karibské a tichomorské krajiny.
<P>
Dôležité je tiež vniesť tému zmeny klímy do všetkých samitov a stretnutí na vysokej úrovni. Chcela by som sa Komisie a pani komisárky opýtať, aký pokrok sa dosiahol pri týchto politických rokovaniach.
<SPEAKER ID="315" NAME="Dan Jørgensen" AFFILIATION="S&amp;D">
(DA) Vážená pani predsedajúca, vítame vás, pani Hedegaardová. Povedali ste veľa dobrých vecí a veľa dobrých vecí je v oznámení. Budem sa venovať veciam, s ktorými nesúhlasím.
<P>
Vonkoncom nesúhlasím so stratégiou, ktorá sa zakladá na tom, že v tomto počiatočnom štádiu akceptujeme, že v Mexiku nedosiahneme dohodu. Moja otázka pre vás preto znie, či ste sa jednoducho tak rozhodli, alebo je to mandát, ktorý ste dostali - a ak je to tak, kto vám tento mandát dal? Sú to vedúci predstavitelia štátov? Alebo je to spolurozhodovací postup, alebo čo? Dúfam, že túto stratégiu je možné prehodnotiť. Načo je dobré povedať: "Čo z toho, keď sa vytvorí obrovská dynamika a existujú vysoké očakávania, a potom to všetko vyjde nazmar - ako potom môžeme vysvetliť dva úplné neúspechy?". Počúvajte, tým sa nemusíte znepokojovať. USA, Čína a ďalší pravdepodobne zabezpečia, že v súvislosti s Mexikom nebudú existovať žiadne veľké očakávania. Úloha EÚ by nemala spočívať v bagatelizovaní očakávaní - úloha EÚ by mala spočívať vo vyzdvihovaní očakávaní. Ak povieme ešte pred začiatkom samitu: "Počúvajte, sme ochotní akceptovať, že sa nedosiahne zvlášť významná dohoda" a tak ďalej, potom odvrátite akúkoľvek šancu na úspech ešte predtým, ako ste začali. Stanovuje to úplne nový východiskový bod, a preto bude dohoda len horšia.
<SPEAKER ID="316" NAME="Holger Krahmer" AFFILIATION="ALDE">
(DE) Vážená pani komisárka, mám pre vás dve konkrétne otázky.
<P>
Po prvé, nevidím vo vašom dokumente žiadnu analýzu európskej rokovacej pozície na medzinárodnej úrovni. Vzali sme naozaj na vedomie skutočnosť, že sa zmenšil vplyv Európy na politiku v oblasti klímy? Vzali sme na vedomie skutočnosť, že politický a hospodársky význam v tomto svete sa výrazne posunul smerom k Ázii? Je možné, že sme vplyv, ktorý tu máme, úplne precenili?
<P>
Po druhé, váš dokument je pozoruhodný. Na dvanástich stranách, ktoré ste celkom zaplnili, nie je ani jeden odkaz na medzivládny panel IPCC. Je to jemný pokus dištancovať sa od tohto orgánu? Chcel by som vám pripomenúť, že tento panel tvoril základ pre všetky politické rozhodnutia týkajúce sa smerníc, ktoré sme tu v ostatných rokoch vypracovali. Nenastal už čas vyzvať na široký vedecký prístup, ktorý nám poskytne skutočne vedecké a nie politické vyhlásenia?
<SPEAKER ID="317" NAME="Connie Hedegaard">
členka Komisie. - Vážená pani predsedajúca, odpoveď na poslednú otázku o IPCC je určite jasné "nie". Ak by som sa mala dištancovať od všetkého, čo nie je v tomto dokumente, potom by som sa dištancovala od mnohých vecí. Je to pokus brať ako samozrejmosť, že stojíme pred problémom, že ho musíme vyriešiť a že EÚ musí prevziať iniciatívu z hľadiska spôsobu jeho riešenia. Dokument sa zakladá na týchto úvahách.
<P>
Nesúhlasím s tým, že EÚ nemá žiadny vplyv na medzinárodné rokovania. Máte úplnú pravdu, že nemáme taký veľký vplyv, ako by sme chceli, aby sme si mysleli, že by sme mohli iba prikazovať, čo sa má diať. Závisíme od druhých.
<P>
V Kodani sme však videli niečo úplne nové: zatiaľ čo v minulosti, keď sa EÚ púšťala do medzinárodných rokovaní a snažila sa veci riešiť, mala často iba niekoľko partnerov, tentoraz vedúci predstavitelia zastupujúci viac ako 80 % svetových emisií v Kodani prisľúbili, že odteraz by sa tiež chceli zapájať. To výrazne mení celú dynamiku. Chcela by som vám pripomenúť, že už roky bolo prioritou Európy zapojiť rýchlo sa rozvíjajúce hospodárstva a dosiahnuť, aby boli spoluzodpovedné, a to sa v Kodani skutočne dosiahlo.
<P>
K pani Carvalhovej: áno, plne súhlasím, že by sme sa mali pripraviť technicky aj politicky, a tiež by sme to mali robiť lepšie, najmä aby potom, keď prídeme k rokovaciemu stolu, sme nepovedali iba to, čo chceme, a potom, keď zvyšok sveta s nami nebude súhlasiť, nebudeme skutočne vedieť, čo máme robiť, pretože sme vyčerpali všetku našu energiu pri pokusoch dohodnúť sa na veľmi pevnej a podrobne sformulovanej pozícii. Pri týchto rokovaniach by sme mali byť flexibilnejší.
<P>
(DA)... a nakoniec k pánovi Danovi Jørgensenovi: nemyslím si, samozrejme, že by sme v Mexiku nemali dosiahnuť dohodu. Prebiehajú diskusie o tom, či dokážeme v Mexiku dosiahnuť všetky detaily vrátane formy dohody. V tom spočíva moja obava. Z tohto hľadiska si myslím, že zvýšime tlak na USA a Čínu a ďalších práve tým, že povieme, že musíme mať veľmi konkrétne ciele a že v Cancúne sa musia dosiahnuť veľmi konkrétne výsledky. Nemôžeme to iba odložiť na neskôr.
<P>
Pokúšam sa im to skomplikovať, aby sa dohode v Mexiku nemohli jednoducho vyhnúť. Som presvedčená, že ak to máme dosiahnuť, potom musíme zabezpečiť, aby sme sa príliš nezameriavali na právnu formu, pretože by to mohlo úplne zablokovať dosiahnutie dohody o skutočnom obsahu. Je potrebné vziať do úvahy veľa faktorov, ako napríklad: Čo si myslíme? Čo počujeme? S čím môžu Spojené štáty podľa nás súhlasiť len tri týždne potom, ako mali voľby? Do hry tu vstupuje veľa faktorov, som však presvedčená, že pán Jørgensen ma pozná dosť dobre na to, aby si uvedomil, že to nie je preto, lebo si nemyslím, že by sme mali byť v Mexiku ambiciózni. Musíme sa jednoducho pokúsiť definovať maximum, ktoré by sme mohli v Mexiku dosiahnuť. Je to kľúčový bod stratégie, ktorú som sa tu dnes pokúsila predstaviť.
<SPEAKER ID="319" NAME="Predsedajúca">
Dámy a páni, nemohlo vystúpiť viac poslancov, než ktorí mali príležitosť. Nebolo dosť času. Dúfam, že to chápete. Ďakujem vám všetkým za túto disciplinovanú rozpravu. Ďakujem vám, pani komisárka. Dúfam, že sa tu v pléne uvidíme častejšie. Som si istá, že sa tak stane.
<P>
Rozprava sa skončila.
<P>
Písomné vyhlásenia (článok 149)
<SPEAKER ID="943" NAME="Sebastian Valentin Bodu  " LANGUAGE="RO">
EÚ má dokonalú príležitosť určovať smer pri podnikaní krokov na zníženie emisií CO2. Kodanský samit možno zanechal v mnohých ľuďoch pocit sklamania, pretože niektorí účastníci sa odmietli zaviazať k akýmkoľvek konkrétnym cieľom boja proti zmene klímy. India a Čína nedávno poslali OSN oznámenia, v ktorých dali najavo svoje odhodlanie splniť ciele, ku ktorým sa zaviazali podľa Kodanskej dohody, hoci nebola jasná. To je dôležité znamenie a EÚ môže prevziať globálne iniciatívu a priviesť všetky štáty naspäť k tomu istému stolu, najmä ázijské štáty, ktorých priemyselná kapacita rastie každý mesiac. Zmena klímy je istá, práve tak, ako je isté, že ju urýchľuje znečisťovane životného prostredia. To odôvodňuje ambície EÚ ísť príkladom vo svojich opatreniach na zníženie znečisťovania životného prostredia. Náš cieľ stať sa najmenej znečisteným regiónom na svete môže byť pre nás skutočne len prínosom. Výhody, ktoré to prinesie, zahŕňajú viac než bezprostredný prínos v prospech čistejšieho životného prostredia. Preorientovanie Európy na ekologické hospodárstvo a priemysel vytvorí pracovné miesta, poskytne nové prístupy k výskumu a v neposlednom rade zníži výdavky všetkých členských štátov.
<SPEAKER ID="942" NAME="João Ferreira  " LANGUAGE="PT">
Zatiaľ čo ochrana zemskej atmosféry musí byť spoločnou zodpovednosťou rôznych krajín, je tiež jasné, že vplyv, ktorý mala každá z týchto krajín počas celej histórie, a vplyv, ktorý majú dnes, sú dve rozdielne veci, čo znamená, že ich zodpovednosti sa musia z dôvodu základnej spravodlivosti rozlišovať. Z tých istých dôvodov spravodlivosti musí definícia zodpovednosti každej krajiny v globálnom úsilí znížiť emisie okrem toho zohľadňovať príslušné obyvateľstvo. Emisie Číny na jedného obyvateľa sú štyrikrát menšie ako emisie USA a približne polovičné, ako sú priemerné emisie EÚ. India má emisie, ktoré sa rovnajú približne desatine priemerných emisií EÚ a sú dvadsaťkrát menšie ako emisie USA. V súčasnosti žije v Indii približne 500 miliónov ľudí (zhruba počet obyvateľov EÚ), ktorí nemajú prístup k elektrickej energii. Preto sú pokusy obviňovať tieto krajiny zo zlyhania kodanskej konferencie nerozumné a nečestné, nehovoriac o absurdnom obviňovaní krajín Bolívarského spojenectva národov našej Ameriky v uznesení tohto Parlamentu. Túto pozíciu odôvodňuje iba číre politické frakcionárstvo, ktoré podrýva a podkopáva to, čo sa v Kodani skutočne stalo.
<SPEAKER ID="320" NAME="Adam Gierek  " LANGUAGE="PL">
Veľmi úporné lobovanie Európskej komisie a jej predsedu vo veci ambicióznej politiky v oblasti klímy a tiež energetickej politiky, ktoré pretrváva už roky, nie je ničím iným než pokusom zničiť priemysel EÚ. Táto politika je výsledkom nevedomosti, ktorú ešte zhoršuje Medzivládny panel pre zmenu klímy, alebo obyčajnej hlúposti alebo je to tiež výsledok nadmerného cynizmu vedúceho k hospodárskej sabotáži. Škoda, že ľavicoví poslanci si neuvedomili, že to nie je nič iné než pasca na nich, pretože najväčší počet stúpencov obchodovania s emisiami sa získava spomedzi tých, ktorí už jednu krízu spôsobili. Tentoraz však bude "finančná bublina" podstatne väčšia. Škoda, ktorá už bola touto samovražednou politikou spôsobená, je obrovská, najmä v našej krajine, v Poľsku. Nepotrebujeme vojnu. Krajinu je ľahšie zničiť ako ju vybudovať. Vyzývam Komisiu - spamätajte sa, pretože to, čo robíte, je nielen protieurópske, je to nehumanitárne. Potrebná je okamžitá revízia klimatického a energetického balíka. Začnite na nej pracovať a prestaňte ostatných presviedčať, aby spáchali hospodársku samovraždu. Ekologické hospodárstvo - áno, ale to, samozrejme, znamená recykláciu materiálov a energie, kogeneráciu, termomodernizáciu, udržateľnú energiu, kde nie sú žiadne iné zdroje, opätovné využitie odpadových vôd, jadrovú energiu, vyššiu energetickú účinnosť a ďalšie veci. Majú teda emisie CO2 nejakú spojitosť aj s takýmto ekologickým hospodárstvom? Áno, majú, ale paradoxne vtedy, keď emisie rastú... takže to je dobre.
<SPEAKER ID="941" NAME="Eija-Riitta Korhola  " LANGUAGE="FI">
Vážená pani predsedajúca, som vďačná pani komisárke Hedegaardovej, že dala najavo, že chápe základnú dilemu politiky v oblasti zmeny klímy: EÚ nemôže znižovať emisie osamotene, pretože potom budú nielen zbytočné naše výsledky, ale vytvoríme riziko poškodenia životného prostredia. Ak v dôsledku prudkého nárastu nákladov na obchodovanie s emisiami nebude môcť výroba naďalej pokračovať v Európe a ak sa v dôsledku toho napríklad oceľ alebo papier budú vyrábať na miestach, kde budú následné emisie väčšie ako v Európe, potom celkové emisie stúpnu. Jednostranná ambícia nie je ambícia: iba keď budeme konať spoločne, podľa rovnakých pravidiel, bude jednoduché výrazne si utiahnuť opasky. Základom toho musí byť odlišný druh stratégie v oblasti klímy: dôsledné zredukovanie konkrétnych emisií. Predstavuje to systém dekarbonizácie, ktorý je nezávislý od obchodného cyklu a ktorý vždy odmeňuje tú stranu, ktorá znižuje emisie, na rozdiel od súčasného systému obchodovania s emisiami. O takýto systém sa zaujímajú, medzi inými, Čína, Japonsko a Spojené štáty americké, a preto aj EÚ by mala aktualizovať svoje stratégiu, aby odzrkadľovala súčasnú situáciu. Tiež by som sa chcela opýtať, či má zmysel pridŕžať sa po roku 2012 systému obchodovania s emisiami, pretože teraz sa zdá, že takéto systémy, ktoré by bolo možné spájať s naším systémom, sa vo svete nebudú rozvíjať. Pokiaľ špecifikácia a prideľovanie emisných kvót nebudú proporcionálne, nebude sa dať zabrániť narušeniu hospodárskej súťaže. Keď sme pred necelými 10 rokmi začali pracovať na návrhu smernice o obchodovaní s emisiami, celý systém nám bol ponúkaný ako prostriedok na pripravenie obchodovania s emisiami v celosvetovom meradle. Získali sme odborné vedomosti a skúsenosti. Tieto skúsenosti nás vyšli naozaj draho a prínos pre životné prostredie nie je v žiadnom prípade evidentný. Znižovanie emisií by sa mohlo robiť spôsobom, ktorý by ho menej vystavoval zlyhaniam trhu a špekuláciám. Myslí si Komisia, že existujú dobré dôvody, aby sme pokračovali sami?
<SPEAKER ID="321" NAME="Elżbieta Katarzyna Łukacijewska  " LANGUAGE="PL">
Vážená pani presedajúca, pani Hedegaardová, kodanský samit, na ktorý sme išli ako vedúci predstavitelia v oblasti boja proti zmene klímy, bol prehrou a ukázal, že o obmedzovanie emisií CO2 sa zaujíma len Európa. Pani Hedegaardová oznámila, že i napriek tomuto fiasku zostáva boj proti globálnemu otepľovaniu aj naďalej v centre európskej politiky. Teraz, pred mexickým samitom, budujeme novú stratégiu, preto si musíme odpovedať na otázku, kde sme urobili chybu, a preskúmať naše stanoviská a očakávania, pretože svet nie je dnes pripravený akceptovať také veľké obmedzenia. Preto mám pre pani Hedegaardovú tri otázky. Po prvé, ako budeme rokovať a aké ciele si stanovíme, aby mexický samit neskončil podobne ako kodanský? Po druhé, overila Európska komisia informácie o globálnom otepľovaní a topení ľadovcov v súvislosti so zavádzajúcimi a nepravdivými informáciami, ktoré poskytujú niektorí vedci? Po tretie, súhlasíte s mojím záverom, že bez súhlasu USA, Číny, Ruska a Indie s významnými zníženiami emisií bude úsilie Európskej únie a náklady, ktoré nám vznikajú, zbytočné?
<SPEAKER ID="322" NAME="Bogdan Kazimierz Marcinkiewicz  " LANGUAGE="PL">
Základnou úlohou Európskej únie po kodanskom samite je čo najrýchlejšie vypracovať spoločný plán pred samitom COP 16 v Mexiku. Je to nevyhnutné. Vďaka Kodani sme si uvedomili, že dobré úmysly nestačia. Na základe kodanského samitu môžeme dospieť k týmto štyrom záverom. Po prvé, Európska únia nebude úplne efektívna, ak bude iba stanovovať rámce, podľa ktorých sa má postupovať. Európa by mala rozvojovým krajinám poskytnúť reálnu podporu, ktorá prospeje ambicióznym cieľom Spoločenstva v oblasti emisií. Po druhé, Európska únia musí znovu začať diskusie so Spojenými štátmi, ako súčasť transatlantického vodcovstva, a s ďalšími vedúcimi svetovými mocnosťami. Po tretie, Európska únia by mala prijať racionálnejší prístup k stratégii znižovania emisií CO2 s cieľom znížiť emisie a zároveň sa vyhnúť vysokým nákladom na prispôsobenie sa zmenám klímy. Po štvrté, Európska únia by mala zintenzívniť svoje úsilie pri budovaní efektívneho hospodárstva s nízkymi emisiami. Vážená pani Hedegaardová, otázka je jednoduchá - je v Európe klíma na takúto zmenu?
<SPEAKER ID="323" NAME="Rareş-Lucian Niculescu  " LANGUAGE="RO">
Vítam, že v oznámení Komisie s názvom Európa 2020 - Stratégia na zabezpečenie inteligentného, udržateľného a inkluzívneho rastu sa zmene klímy pripisuje taká dôležitosť.
<P>
Za zmienku stoja dva aspekty. Po prvé, dôležitým nástrojom je investovanie do ekologickejších, nízkouhlíkových technológií. Tieto investície budú chrániť životné prostredie a súčasne tiež vytvárať nové podnikateľské možnosti a nové pracovné miesta. Európska únia môže v tomto sektore zohrávať na globálnom trhu dôležitú úlohu. Druhým aspektom je dôležitosť hlavnej iniciatívy s názvom Európa efektívne využívajúca zdroje. Časť riešenia určite ponúka požiadavka Komisie adresovaná členským štátom, aby využívali štrukturálne fondy na investovanie do výstavby energeticky úsporných verejných budov. Myslím si však, že minimálne toľko pozornosti musíme venovať aj odvetviu bytovej výstavby, konkrétnejšie spoločným obytným budovám postaveným v minulosti, ktoré boli v niektorých členských štátoch, najmä vo východnej Európe, veľkými spotrebiteľmi energie.
<SPEAKER ID="324" NAME="Rovana Plumb  " LANGUAGE="RO">
Myslím, že sme sa z neúspechu v Kodani poučili. Na dôkaz toho musíme revidovať našu stratégiu, aby sme v Mexiku mohli dosiahnuť právne záväznú dohodu.
<P>
Je potrebné rýchlo konať a pretaviť dosiahnutú politickú dohodu do konkrétnych činov a tiež uviesť do života 7,2 miliardy EUR vyčlenených na urýchlenú finančnú pomoc rozvojovým krajinám.
<P>
EÚ oznámila svoje želanie pripojiť sa k dohode a informovala o svojom jednostrannom záväzku znížiť celkové emisie EÚ o 20 % v porovnaní s úrovňami z roku 1990 a ponúkla sa, že túto hodnotu zvýši na 30 %, ak budú aj ďalší veľkí producenti emisií súhlasiť, že prispejú ekvivalentným podielom k celosvetovému úsiliu zameranému na zníženie emisií.
<P>
Dňa 18. februára oznámilo 40 štátov svoje plány na znižovanie emisií a 100 štátov túto dohodu podpísalo, ale to nestačí.
<P>
Naliehavo žiadam vysokú predstaviteľku a komisárku pre činnosť v oblasti zmeny klímy, aby nám urýchlene predložili stratégiu diplomacie v oblasti zmeny klímy a aby EÚ a členské štáty zahrnuli politiku v oblasti zmeny klímy do všetkých dvojstranných a viacstranných partnerstiev, aby sa dosiahol tento hlavný cieľ.
<P>
Do strategických partnerstiev na podporu boja proti zmene klímy musia byť zapojené mimovládne organizácie a občianska spoločnosť.
<SPEAKER ID="325" NAME="Daciana Octavia Sârbu  " AFFILIATION="S&amp;D">
písomne. - Napriek sklamaniu sa v Kodani dosiahol určitý priaznivý pokrok vrátane urýchlenej finančnej pomoci, ktorú sme zabezpečili rozvojovým krajinám. Krajinám sa tým poskytne konkrétna pomoc a pomôže to tiež vybudovať dôveru medzi partnermi, ktorí boli v Kodani rozdelení.
<P>
V nadchádzajúcich mesiacoch a rokoch musíme ukázať rozvojovým krajinám, že budeme rešpektovať naše záväzky poskytovať financovanie na zmierňujúce a adaptačné opatrenia, a musíme sa uistiť, že tieto finančné prostriedky sa budú používať najlepším možným spôsobom, aby dosiahli svoje ciele.
<P>
V Kodani sa dosiahol významný pokrok aj v otázkach monitorovania, vykazovania a overovania. Tieto otázky priamo súvisia s budovaním dôvery, pretože tento systém nám umožní zistiť, že každý hrá svoju úlohu, a umožní nám stanoviť efektívnosť našich politík a ako by sme ich mali v budúcnosti prispôsobiť. Európska únia musí pokračovať v uplatňovaní systému obchodovania s emisiami a ďalších iniciatív, ako napríklad znižovania spotreby energie v budovách. Musíme splniť naše ciele v oblasti emisií a ukázať, ako môžeme mať všetci úžitok z úspor energie. Najlepší spôsob, ako presvedčiť ďalších, aby sa pridali, je poskytnúť úspešný príklad politiky v oblasti znižovania emisií, ktorá prináša úžitok obyčajným ľuďom.
